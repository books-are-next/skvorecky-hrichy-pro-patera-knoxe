<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
    <meta name="Generator" content="Microsoft Word 14 (filtered)"/>
    <title>Hříchy pro pátera Knoxe</title>
    <meta http-equiv="Content-Type" content="text/html; charset=utf-8"/>
  <link href="../Styles/stylesheet.css" rel="stylesheet" type="text/css"/>
<link href="../Styles/page_styles.css" rel="stylesheet" type="text/css"/>
</head>
  <body>
<div class="wordsection7">

<p class="e-bookprozatextkurzivabezpredsazeniprvradku">&nbsp;</p>

<p class="e-bookprozatextkurzivabezpredsazeniprvradku">&nbsp;</p>

<p class="e-bookprozatextkurzivabezpredsazeniprvradku">&nbsp;</p>

<p class="e-booktirazacitacetext">Poručík Borůvka si v&nbsp;duchu
říkal, že ho do ženské trestnice přivedla pracovní svědomitost. Když o&nbsp;věci
cestou ve služební volze přemýšlel, byl ochoten připustit, že na tom měly podíl
i&nbsp;výčitky svědomí. I&nbsp;v&nbsp;nejhlubším zákoutí duše však kategoricky
popíral, že by to byla poněkud povadlá tvář světlovlasé dívky v&nbsp;hrubé vězeňské
kazajce. Popíral to, neboť to byla pravda.</p>

<p class="e-bookprozatext">Dívka seděla v&nbsp;pusté hovorně z&nbsp;druhé strany
stolu, pokrytého vyřezávanými srdci i&nbsp;jinými, méně slušnými symboly lásky.
Poručíka napadlo, jakým zázrakem se sem vlastně dostaly ty řezby, když hovory
přes takový stůl se vždycky přísně střeží. Jenomže praxe starého kriminalistu
už dávno poučila, že mezi nebem a&nbsp;zemí je skutečně mnoho věcí a&nbsp;jen
málokteré lze vysvětlit pouhým rozumem. Ostatně, pomyslil si, možná že stůl
nebyl vždycky tady a&nbsp;snad za ním sedávaly jiné dívky. Ne takové, jako je
tahle.</p>

<p class="e-bookprozatext">Teď, když viděl její tvář bez kamufláže kosmetických
prostředků, roky se nedaly utajit. Pětatřicet? Nebo víc? Anebo o&nbsp;něco míň?
Ale byla to štíhlá mladá žena&nbsp;– i&nbsp;pod kazajkou, vyrobenou patrně z&nbsp;látky
na koberce, si poručík všiml útlých dívčích ramínek&nbsp;– a&nbsp;šedivé,
daleko od sebe posazené oči ho spolehlivě knokautovaly, třebaže byl ve věku,
kdy se mu líbili spíše zajíčci. Spíše snad, jenže poručík byl snadno přístupný
každé kráse.</p>

<p class="e-bookprozatext">Dívka se u&nbsp;soudu nikdy nepřiznala. Proto měl
poručík špatné svědomí. Ale všechno svědčilo proti ní, a&nbsp;tak ji odsoudili.
Poručík měl nepříjemný pocit, že cosi zanedbal.</p>

<p class="e-bookprozatext">Ale všechno přece opravdu svědčilo proti ní. Pitva
neklamně prokázala přítomnost hyoskinu a&nbsp;hyoskin byl jed, který bez
vysvětlení chyběl v&nbsp;zásobách magistry Kořenáčové. Vyšlo rovněž najevo, že
magistra je morfinistka v&nbsp;pokročilém stadiu, takže opatřit si cokoliv
z&nbsp;chaotických zásob lékárny nemohl být pro její podnájemnici problém.
Mimoto aspoň k&nbsp;jednomu trestnému činu se dívka přiznala: s&nbsp;pomocí
magistry, a&nbsp;občas i&nbsp;bez jejího vědomí, zásobovala své půlnoční kolegy
dexfenmetrazinem.</p>

<p class="e-bookprozatext1">A&nbsp;kromě toho měla
klasický motiv ke klasické vraždě jedem. Věty protokolu uvízly poručíkovi
přesně v&nbsp;paměti:</p>

<p class="e-bookdopiskurzivabezpredsazeni">PROKURÁTOR: Slečno svědkyně,
vyprávějte nám, co jste uviděla v&nbsp;úterý 7. června asi ve tři hodiny
odpoledne na chodbě před šatnou režiséra Weyra.</p>

<p class="e-bookdopiskurzivabezpredsazeni">SVĚDKYNĚ: Šla jsem právě z&nbsp;maskérny,
a&nbsp;jak jdu kolem dveří pana režiséra, najednou z&nbsp;nich vyletí Adamová,
celá ubrečená. </p>

<p class="e-bookdopiskurzivabezpredsazeni">PROKURÁTOR: Slyšela jste, že by
obžalovaná při té příležitosti něco řekla?</p>

<p class="e-bookdopiskurzivabezpredsazeni">SVĚDKYNĚ: Slyšela. Mezi dveřma se
otočila a&nbsp;dovnitř řekla, přesně teda zaječela: „Počkej ty&nbsp;–“&nbsp;– řekla
hrozně sprostý slovo&nbsp;–</p>

<p class="e-bookodsazeniodstavcepred">„Je to fakt, pane poručíku,“ řekla dívka
v&nbsp;kabátci z&nbsp;kobercové látky. „I&nbsp;když se teda dnes <span class="calibre5">tomu</span> sama divím. I&nbsp;při mym poměrně mladym
věku už bych měla mít rozum. Jenže co je to platný, ženská ho prostě někdy
nemá. Já můžu mít hlavu jako účetní, jako že mám, a&nbsp;pak na mě sedne růžový
opojení a&nbsp;chovám se jak Svéhlavička. To vy neznáte.“</p>

<p class="e-bookprozatext">Poručíkovi takový stav ovšem neznám nebyl. Chtěl něco
poznamenat, ale dívka ho nepustila ke slovu.</p>

<p class="e-bookprozatext">„A&nbsp;kdybych to tomu holomkovi aspoň byla udělala.
Kdybych ho aspoň <span class="e-booktirazacitacetextkurzivachar">měla </span>na svědomí jako
Šura&nbsp;–“ zarazila se.</p>

<p class="e-bookprozatext">„Jako kdo?“ zeptal se poručík ostražitě.</p>

<p class="e-bookprozatext">„Ale jedna taková. Už je taky pod zámkem. Nebojte se,“
pravila dívka. „Tady v&nbsp;base je to taková místní královna. Vůbec nemaká. Všecko
udělaj cikánky za ni. I&nbsp;manykýru jí dělaj a&nbsp;dávaj jí ze svejch porcí,
že už je dvakrát taková, než když sem přišla.“</p>

<p class="e-bookprozatext">„Proboha proč?“ užasl poručík.</p>

<p class="e-bookprozatext">„Ale&nbsp;– von její milej práskal četníkum. Esenbé,
teda. Vodsoudil ho tajnej cikánskej soud a&nbsp;Šura ten rozsudek vykonala. Pak
z&nbsp;něj cikáni udělali fašírku, zašili ho do chcíplýho koně a&nbsp;hodili do
Váhu, jenže když se kůň nadmul&nbsp;–“</p>

<p class="e-bookprozatext">„To je mi líto, že tu musíte být v&nbsp;takové
společnosti,“ pravil poručík. „Proto jsem taky přišel.“</p>

<p class="e-bookprozatext">„Copak společnost neni špatná. Mám tu kamarádku Anču
Preclíkovou, ta mi&nbsp;–“ dívka se opět zarazila. Málem podlehla vrozené
povídavosti a&nbsp;vyzradila poručíkovi tajemství týkající se zlatých předmětů
z&nbsp;jisté loupeže, úspěšně provedené přítelkyní Ančou Preclíkovou. Z&nbsp;tohoto
zlata, jehož úkryt z&nbsp;Anči nevypáčili, měla dívka přislíben podíl, až je
pustěj. V&nbsp;poslední chvíli však dívka naštěstí zmlkla, s&nbsp;podezřením
pohlédla na poručíka a&nbsp;uklidnila se. Uviděla kulatou poručíkovu tvář,
modré oči a&nbsp;kompletní soubor fyziognomických znaků prozrazujících člověka
prostého, důvěřivého, spíše naivního, v&nbsp;některých věcech až k&nbsp;hranici
omezenosti. Jak může bejt tenhle strejda detektivem, pomyslila si, napomenula
se v&nbsp;duchu za povídavost a&nbsp;ihned zas spustila:</p>

<p class="e-bookprozatext">„Prostě sem do něj byla udělaná, pane poručíku, že už
to víc nešlo. To sem ale já. Dyž už, tak už. Ale jestli se vodsuď dostanu, tak
houby láska, houby citový vztahy! Jenom pro zdraví a&nbsp;čistě z&nbsp;vypočítavosti.
To vám přísahám!“</p>

<p class="e-bookprozatext">„Přišel jsem, abych vám pomohl,“ pravil poručík
pompézně a&nbsp;trochu bez souvislosti. Dívku, zvyklou uvažovat vždycky hned
o&nbsp;nejhorším, napadlo, není-li to vlastně nemravný návrh, který by
navazoval na její poslední prohlášení. Poručík se však v&nbsp;té chvíli tak
přesně podobal postavě lidových zkazek zvané Jeliman, že tu myšlenku okamžitě
zapudila.</p>

<p class="e-bookprozatext">„Ste hodnej,“ řekla. „Akorát škoda, že vás to
nenapadlo dřív.“ Kriminalista se začervenal a&nbsp;dívka si toho všimla.
Narovnala si pramínek vlasů, který se jí svezl přes šedivé oči. Poručík si
pomyslel, že jí to přes ty oči vlastně slušelo.</p>

<p class="e-bookprozatext">„Prostě, pro mě to byl bůh,“ pokračovala. „Ne proto,
nebo jenom proto, že to byl slavnej režisér a&nbsp;že mi svěřil tu roličku.
Věřila sem mu prostě. Měl takový ty řečičky&nbsp;– já je samozřejmě slyšela už
mockrát za těch&nbsp;– za ty leta, co mi je řikali, různý, takže mi měl bejt
jasnej ten jeho druhej plán,“ vykládala a&nbsp;poručík zesmutněl. Na rozdíl od
dívky, jež trochu trpěla literárním komplexem, nebyl literárně příliš vzdělán
a&nbsp;zmínka o&nbsp;jakémsi plánu v&nbsp;něm vzbudila podezření, že se přece
jen asi do něčeho zapletla. „Jenomže,“ mluvila dál a&nbsp;přes šedé oči zamrkala
namodralá víčka, „byla sem zas jednou dokonalá Svéhlavička nevěstou, pane
poručíku, a&nbsp;proto mě to taky tak sebralo, dyž sem ho uviděla s&nbsp;tim
zajdou. V&nbsp;tom momentě sem se feminizovala do krajní trapnosti.“</p>

<p class="e-bookprozatext">„Vyvedlo vás to z&nbsp;míry, ano?“ zapátral poručík.</p>

<p class="e-bookprozatext">„Jo,“ pravila, kývla. „Představte si ale mojí situaci.
Svéhlavička, jo, v&nbsp;sedmym, celym vyvatovanym nebi, žhavá do dělání dobrejch
skutků. Tak sem ty Barrandovský terasy vzala za Lidku, protože tý přijel
tuzexovej milej z&nbsp;Itálie. Mně začínala šichta v&nbsp;Lucerně až v&nbsp;jedenáct,
tak sem jí píchla. A&nbsp;sotva vylezu na pódium a&nbsp;spustím: ,Dobrou zprávu
já přináším vám‘, tak houby dobrá zpráva. Vidim je hnedka u&nbsp;prvního stolku
zkraje u&nbsp;parketu. Růdu s&nbsp;tim zajdou, jako. Pane poručíku, to byl
takovej šok, že mi došel až se zpožděním dvanácti hodin. A&nbsp;já nejen že sem
se na ně musela dívat, nejen že sem byla povoláním nucená sledovat Růdovu rychlometódu,
co jí použil taky na mě, a&nbsp;to do všech detailů, pane poručíku, ale eště
sem k&nbsp;tomu musela prozpěvovat, že ‚žádný člověk už nemusí být sám‘,
ponivač <i class="calibre10">the show must go on,</i> víte, to je takový přísloví, co maj americký
herci, že představení musí pokračovat, i&nbsp;dyby nevimco, třeba to, co se
stalo mně. A&nbsp;já z&nbsp;toho byla tak štajf, že sem tam po vodzpívání
zůstala stát u&nbsp;mikrouše jako solnej sloup, Jarda Štrůdl mě musel drcnout
do zadku saxofonem, tak sem byla zafixovaná, a&nbsp;vtom se voni sebrali a&nbsp;vodešli,
zaháknutý do sebe, a&nbsp;Růda jí hustil medový slovíčka do toho jejího
pitomýho vosumnáctiletýho prasečího ouška&nbsp;– promiňte,“ omluvila se, vězeňskou
zelení tváře prostoupila jakási narudlá temnota. „Mně už je to fuk, víte,“
pravila potom nepřesvědčivě. „Jedině dyž si na ten moment vzpomenu, tak pokaždý&nbsp;–
a&nbsp;tim spíš, že já sem toho zajdu hned poznala, že sem věděla, že je stejně
stará jako Péťa a&nbsp;mohla by to teda bejt Růdová dcera. A&nbsp;von ten sv&nbsp;–
promiňte,“ znovu se omluvila a&nbsp;šedivýma očima zavadila o&nbsp;rybí oko
poručíkovo.</p>

<p class="e-bookprozatext1">Poručík neviděl v&nbsp;té chvíli ty oči, ale
ten článek a&nbsp;ty fotografie:</p>

<p class="e-bookdopiskurzivabezpredsazeni">Role sourozenců svěřil režisér Weyr
zajímavé dvojici. Bratra bude hrát Petr Weyr, studující DAMU, režisérův syn,
jeho sestru mladá studentka medicíny Petra Hejduková. Už shoda křestních jmen
má jistý půvab, ale ještě pozoruhodnější je jiná okolnost. Třebaže pan Weyr ml.
má na křestním listě uveden jako rok narození 1948 a&nbsp;slečna Hejduková
1949, jsou ve skutečnosti stejně staří. Petr Weyr se totiž narodil několik
minut před půlnocí na Silvestra 1948, zatímco Petra Hejduková spatřila světlo
světa několik minut po půlnoci 1.&nbsp;ledna&nbsp;1949. Bůhví, není-li v&nbsp;tom
něco osudového…</p>

<p class="e-bookodsazeniodstavcepred">Tak to napsala, i&nbsp;se třemi <span class="calibre5">tečkami</span>, paní redaktorka Malinovská ve
Vlastě, v&nbsp;tom časopise pro ženy, sice socialistické, ale přesto ženy.</p>

<p class="e-bookprozatext">Článeček provázela fotografie dvou mladých tváří,
přitulených k&nbsp;sobě spíš jako snoubenci než jako sourozenci. Fotografické
aranžmá reportérky toho výtečného časopisu mělo snad naznačit, jakým směrem
bude se ubírat osudovost se třemi tečkami.</p>

<p class="e-bookprozatext">„Petra!“ pravila dívka s&nbsp;citelnou nechutí. „Dyž
už takovej zajda, dyby neměla aspoň takový pitomý zajdovský méno. Takový módní!“
pravila hlasem plným jedu a&nbsp;opět se omluvila. „Nezlobte se. Tak sem to
prostě nezvládla a&nbsp;druhej den sem se u&nbsp;něj v&nbsp;šatně zfeminizovala
do trapnosti.“</p>

<p class="e-bookprozatext">„Ztratila jste nervy?“ pravil poručík nejistě a&nbsp;v&nbsp;duchu
zapátral ve slovníku své dcery Zuzanky. Ta však dosud sama patřila do kategorie
zajdů a&nbsp;její jazyk nebyl do té míry intelektualizován.</p>

<p class="e-bookprozatext">„To vám Bůh řek, že ztratila,“ odvětila dívka. Poručík
o&nbsp;ní věděl ze spisů, že už od roku, kdy se narodil Péťa Weyr, živila se prozpěvováním
po estrádách a&nbsp;později po nočních podnicích, když je zase začali otevírat.
Hlavně v&nbsp;pohraničních oblastech, v&nbsp;eldorádu novodobých zlatokopů,
v&nbsp;uranovém impériu okolo Jáchymova. Tedy odtud to jisté zhrubnutí
výraziva, pomyslil si služebním jazykem a&nbsp;omluvil ji. „Ztratila, úplně
beze zbytku,“ pokračovala dívka, „a&nbsp;vynadala sem mu do sviní, promiňte,
práskla sem dveřma, a&nbsp;to mě zrovna viděla ta maskérka. A&nbsp;už to jelo.
Už sem se vezla, vy ste byl u&nbsp;toho, tak víte kam. Aspoň se nemusím vomlouvat.“</p>

<p class="e-bookprozatext1">To poručík věděl. Dramatický sled neblahých
událostí zachycovaly soudní spisy. </p>

<p class="e-bookdopiskurzivabezpredsazeni">PROKURÁTOR: Vy, slečno Synková, jste
tedy pracovala ve štábu pana režiséra Weyra jako takzvaná klapka. Můžete nám
vylíčit, jak se vám jevilo chování zavražděného k&nbsp;obžalované ve středu 8.
Června, tedy den po tom, co došlo k&nbsp;výstupu na chodbě před Weyrovou
šatnou, jak nám to popsala svědkyně Moselová?</p>

<p class="e-bookdopiskurzivabezpredsazeni">SVĚDKYNĚ: Pan režisér byl od rána ve
špatný náladě a&nbsp;nejvíc to schytávala Adamová, myslím obžalovaná. Ona měla
ten den první dva záběry. Pan režisér na ni, no ne, on nekřičel, ale mluvil tak
ironicky, víte? Shazoval ji. Třeba jí řek: ‚Proboha, slečno, když už se to nedá
spravit maskováním, musí se aspoň podle intonace zdát, že je vám pětadvacet!‘</p>

<p class="e-bookdopiskurzivabezpredsazeni">PROKURÁTOR: Jak na to reagovala obžalovaná?</p>

<p class="e-bookdopiskurzivabezpredsazeni">SVĚDKYNĚ: Normálně. Rozbrečela se. Ona
měla vůbec celej den vlhko v&nbsp;optice. Museli ji v&nbsp;jednom kuse přepudrovávat
a&nbsp;–</p>

<p class="e-bookdopiskurzivabezpredsazeni">PROKURÁTOR (přerušuje svědkyni):
Prosím?</p>

<p class="e-bookdopiskurzivabezpredsazeni">SVĚDKYNĚ: Prosím?</p>

<p class="e-bookdopiskurzivabezpredsazeni">PROKURÁTOR: Říkala jste něco o&nbsp;optice.</p>

<p class="e-bookodsazeniodstavcepred1">Nic tak
zavánějícího špionáží na dívku sice neprasklo, ale stejně to s&nbsp;ní skončilo
špatně. Poručík hleděl na její bledou tvář a&nbsp;najednou si uvědomil, že ji
v&nbsp;duchu označuje pojmem ‚dívka‘, ačkoliv mohla být Zuzančinou matkou.
Nemohl si však pomoci. Nebyla, věkem nebo bůhvíčím, z&nbsp;<span class="calibre5">kategorie</span> paní Borůvkové. Uvědomil si nebezpečí
toho, spojuje-li se žena trestančina věku muži jeho věku v&nbsp;duchu s&nbsp;tím
oroseným slovíčkem, zatřásl hlavou a&nbsp;usilovně zavzpomínal na jiné místo
soudního protokolu, kde se znovu hovořilo o&nbsp;optice:</p>

<p class="e-bookdopiskurzivabezpredsazeni">PROKURÁTOR: Vy tedy, pane svědku,
bydlíte ve vile, z&nbsp;níž je přímý výhled na vilu obžalovaného.</p>

<p class="e-bookdopiskurzivabezpredsazeni">SVĚDEK: Ano, prosím, rovnou přes
ulici. Mám tam na terase dalekohled, dělám amatérsky do astronomie&nbsp;–</p>

<p class="e-bookdopiskurzivabezpredsazeni">PROKURÁTOR: Co jste viděl večer den
před vraždou, to jest v&nbsp;úterý, v&nbsp;okně prvního poschodí?</p>

<p class="e-bookdopiskurzivabezpredsazeni">SVĚDEK: Tam má&nbsp;– nebo měl&nbsp;–
pan režisér ložnici. Už bylo tma, asi v&nbsp;devět se tam najednou rozsvítilo.
Já se zrovna koukal na večernici, a&nbsp;v&nbsp;tý ložnici jsem uviděl támhle
slečnu&nbsp;– </p>

<p class="e-bookdopiskurzivabezpredsazeni">PROKURÁTOR: Obžalovanou?</p>

<p class="e-bookdopiskurzivabezpredsazeni">SVĚDEK: Ano. Ruku měla na vypínači,
ale vtom za ní přišel pan režisér a&nbsp;zase zhas. Pak se přes vokna zatáhly
záclony a&nbsp;zase se rozsvítilo. </p>

<p class="e-bookdopiskurzivabezpredsazeni">PROKURÁTOR: A&nbsp;neslyšel jste nic?</p>

<p class="e-bookdopiskurzivabezpredsazeni">SVĚDEK: Slyšel, to ale až pozdějc. Tak
kolem jedenáctý. Naproti ve vile dělala nějaká ženská divy.</p>

<p class="e-bookdopiskurzivabezpredsazeni">PROKURÁTOR: Chtěl jste říct: křičela?</p>

<p class="e-bookdopiskurzivabezpredsazeni">SVĚDEK: Jo, křičela. Bylo to slyšet až
ke mně do ložnice.</p>

<p class="e-bookodsazeniodstavcepred">„Nojo,“ pravila dívka. „Feminizace na
úrovni naprostý primitivizace. Já mu tam <span class="calibre5">totiž</span>
přišla hodit tu roličku do ksiftu. Měla sem takovou uhozenou teorii, že tim ho
naštvu, ponivač bude muset ty dva záběry přetáčet s&nbsp;ňákou jinou a&nbsp;to
stojí prachy.“</p>

<p class="e-bookprozatext">„On vaši rezignaci přijal?“</p>

<p class="e-bookprozatext">„Kliďánko,“ pravila dívka. „Já měla totiž vo tom, co
stojí film, představy jak malej Móricek. A&nbsp;to světlo v&nbsp;ložnici po mně
zhas, ponivač si všim, že nemá zatažený záclony. V&nbsp;tom byl zas von jak malej
Móricek. Myslel si, že se to neví. A&nbsp;pak mi udělal přednášku. Hroznou,
teda.“</p>

<p class="e-bookprozatext">„O&nbsp;čem?“</p>

<p class="e-bookprozatext">„To vám&nbsp;– nemůžu vopakovat. Prostě&nbsp;– no asi
měl pravdu. Vo ženskejch. Mluvil vo nich jako vo drůbeži, víte? Z&nbsp;takový
ty svý pitomý chlapský nadřazenosti. Pravdu asi měl. Jenomže vlastně třeba neměl.
Taky příde na hodnoty, že jo? Který sou vyšší a&nbsp;který nižší, chápete?“</p>

<p class="e-bookprozatext">Poručík nechápal, ale přikývl.</p>

<p class="e-bookprozatext">„Jestli láska se zpitoměním jakožto průvodním jevem,“
pravila dívka, „anebo ten jeho chladnej psí čumák, samej mozek a&nbsp;samá surovost.“</p>

<p class="e-bookprozatext"><span class="calibre13">„To&nbsp;– máte
pravdu,“ přikývl poručík. „Všechno záleží na tom, jak se to vezme. Takže došlo
k&nbsp;nové hádce, kterou v&nbsp;noci uslyšel svědek?“</span></p>

<p class="e-bookprozatext">„Došlo k&nbsp;tý feminizaci, ne k&nbsp;hádce,“
vzdychla dívka. „A&nbsp;ten svědek je pěknej šmírák, dědek vodpornej, volezlej.
Instaluje si na to hvězdářskej dalekohled! Pěkný večernice pozoroval, praselák!“
opět se skoro rozčílila, ale ovládla se. „Ale to nic. Já byla tak blbá, že sem
se eště druhej den chytla za nos, jestli sem se s&nbsp;tou rolí neunáhlila. Ne
že bych litovala, že už ji nemám&nbsp;– ne moc, aspoň&nbsp;– ale jak sem byla
za tu sextánku, tak mi napadlo, že mu třeba křivdim a&nbsp;že tu Petru
převobsadil kvůli mně, kvůli tý scéně, co sem mu soukromě sehrála v&nbsp;úterý
v&nbsp;jeho šatně, jak mě při tom viděla maskérka. Jenže tohle sem ten večer u&nbsp;něj
eště nevěděla. To sem se dověděla až druhej den. Že tu roli nebude hrát Petra.
Ten večer mi nic neřek. Klidně mě nechal ztrapňovat se před tím dědkem
vodnaproti. Jo, houby sem mu křivdila. Převobsadil ji bůhví proč, určitě ne
kvůli mně.“</p>

<p class="e-bookprozatext1">Poručík ovšem věděl, proč se režisér rozhodl
rozbít tu ideální dvojici mláďat k&nbsp;zulíbání, půvabnou téměř incestuálně.
I&nbsp;o&nbsp;tom byla ve spisech naprosto věrohodná historka:</p>

<p class="e-bookdopiskurzivabezpredsazeni">Vlasta, ten časopis, se mi dostal do
ruky v&nbsp;pondělí. Přinesla mi ji do ordinace jedna pacientka, jestli prý jsem
to už viděl, a&nbsp;když já, že ne, tak abych se prý podíval, jak to Petrušce
pěkně sluší. Byl tam ten článek, že naši Petru obsadil Weyr, aby hrála s&nbsp;jeho
synem ve filmu. Jenomže něco takového jsem nemohl připustit. Proč? Podívejte
se. V&nbsp;naší rodině se doktorské řemeslo dědí. Už pradědeček byl doktor,
a&nbsp;děda, a&nbsp;můj otec taky. Já jsem první, kdo nemá syna. Nemohl jsem
bohužel mít děti, trpím testikulární azoospermií, chci říct, že už jsem nemohl mít
víc dětí. Štafetu musela proto převzít Petruška. Ale ona to udělala docela
ráda. Už odmalička chtěla být doktorkou. A&nbsp;první ročník na fakultě jí
dopad výborně. A&nbsp;teď se do toho, prosím vás, vžijte: Taková holka, hezká,
veselá, výborná medička, a&nbsp;najednou se dostane k&nbsp;filmu. To jsem vám
zapomněl říct jednu důležitou věc. Její matka, moje nebožka žena, byla herečka.
Ne, že bych přeceňoval dědičnost, ale prostředí dělá hodně. Doma žila Petra
pořád, abych tak řek, v&nbsp;ovzduší dezinfekce&nbsp;– a&nbsp;kdyby teď přičichla
k&nbsp;filmu, ke slávě&nbsp;– ne. To jsem nechtěl riskovat. Tak jsem se
vypravil za Rudou. Správně, za Weyrem. My jsme staří známí, ještě z&nbsp;gymplu,
a&nbsp;s&nbsp;jeho manželkou vlastně Rudu seznámila moje první nebožka žena.
Stýkali jsme se ještě nějakou dobu po jejich svatbě. Hráli jsme tenis, jezdili
na chatu, jak to tak bývá. Ale Ruda pak dostal angažmá v&nbsp;Praze&nbsp;– to
víte, jakoupak budoucnost má filmový režisér v&nbsp;Brně, jeho tchán byl šéfem
nějaké tvůrčí skupiny na Barrandově. Tak naše styky přestaly. Mě sice pak
přeložili do Pardubic, jenže to znáte. Už nebyl čas. Jednou dvakrát jsem se
s&nbsp;Rudou viděl, když jsem byl služebně v&nbsp;Praze. Jinak nic. Děti se
prakticky neznaly. A&nbsp;tak jsem se tedy za ním vypravil. On dal tu roli
Petře stejně jen proto, aby mi udělal radost. Ale když jsem mu všechno vyložil,
jak se bojím, aby z&nbsp;Petry nebyla mizerná filmová hvězda, když z&nbsp;ní
může být dobrá doktorka, Ruda to uznal. Petra? Ne, té jsem to neřek. Ruda mi
slíbil, že on jí to taky neřekne. Že se vymluví na kamerové zkoušky nebo na co.
Že Petra není fotogenická. Že je? To já vím. Až moc. Je to moje dcera, ale snad
to smím říct a&nbsp;nebude to vypadat jako sebechvála. Kdyby to nebyla moje
dcera a&nbsp;kdyby mně bylo o&nbsp;čtvrtstoletí míň&nbsp;– no jo, uhod jste.
Toho jsem se taky bál. Petr je kluk jako panna. A&nbsp;vyštudovat medicínu, to
se dá těžce stihnout s&nbsp;jinýma starostma v&nbsp;hlavě, nebo dokonce s&nbsp;mrnětem
v&nbsp;kočárku. Ne ne, já chci z&nbsp;Petry mít doktorku a&nbsp;pro ni taky
bude mnohem lepší, když bude umět pořádně diagnostikovat apendicitýdu, místo
aby hrála štěky ve filmu nebo obsluhovala nějakého hvězdu manžela. Tak jsem to
Rudovi řek všechno tak, jak jsem si to myslel, a&nbsp;on mě poslech.</p>

<p class="e-bookodsazeniodstavcepred1">A&nbsp;ještě
několik vět <span class="calibre5">z</span>&nbsp;udivené výpovědi
studující medicíny Petry Hejdukové:</p>

<p class="e-bookdopiskurzivabezpredsazeni">To je fakt, mně to bylo divný, že mi
tu roli najednou zas vzal. A&nbsp;to o&nbsp;těch kamerovejch zkouškách, to by
moh vykládat leda tak nějakejm husičkám z&nbsp;filmáče. Já si myslela, že se
namích kvůli tý facce.</p>

<p class="e-bookdopiskurzivabezpredsazeni">PROKURÁTOR: Kvůli facce?</p>

<p class="e-bookdopiskurzivabezpredsazeni">SVĚDKYNĚ: Dala jsem mu facku, když mě
vez v&nbsp;taxi z&nbsp;Barrandova. Moc na mně pracoval, a&nbsp;úplně bez dovolení.
Tak jsem si řekla, vono to asi bude pravda o&nbsp;těch režisérech, že se za
roličku musí jaksi platit činy, rozumíte?</p>

<p class="e-bookdopiskurzivabezpredsazeni">PROKURÁTOR: Nic nezamlčujte!</p>

<p class="e-bookdopiskurzivabezpredsazeni">SVĚDKYNĚ: Já nemám co. Jenže to mi zas
ta rolička za to nestála. Tak jsem se na celou slávu stříbrnýho plátna
vykašlala, stejně jsem to kvůli ní měla nahnutý s&nbsp;histolkou a&nbsp;táta by
byl strašně smutnej, kdybych pukla u&nbsp;ríga. A&nbsp;už jsem o&nbsp;tom pak
ani nepřemejšlela, proč mi vlastně tu roli vzal. Ale&nbsp;–</p>

<p class="e-bookdopiskurzivabezpredsazeni">PROKURÁTOR: Dopovězte, prosím!</p>

<p class="e-bookdopiskurzivabezpredsazeni">SVĚDKYNĚ: No, že ji ale obsadil takovou
napodobeninou, to teda - Takže je mi to vlastně teď divný, proč mi tu roli
vzal. No, asi mu tamta byla po vůli. Takže&nbsp;–</p>

<p class="e-bookdopiskurzivabezpredsazeni">PROKURÁTOR: Děkuji, slečno, to stačí.</p>

<p class="e-bookodsazeniodstavcepred">„Kdepak, kvůli mně by ji nepřevobsadil,“
vzdychla dívka. „I&nbsp;dyž jinak to byla záhada. <span class="calibre5">Viděl</span> ste tu Laštovičkovou, co jí eště stih osobně angažovat, než&nbsp;–
než sem ho, podle vás, voddělala?“</p>

<p class="e-bookprozatext">„Podle mě ne, slečno,“ pravil poručík dotčeně. „To
bych tu dnes neseděl. Věřím vám, že jste nevinná. Ale potřebujeme důkazy.“</p>

<p class="e-bookprozatext">„Jestli mi k&nbsp;vosvobození budou stačit tak fórový,
jako stačily k&nbsp;vodsouzení&nbsp;–“ mávla dívka rukou. „To si ale nedělám
iluze. Takovej je život. Dostat se do trablu je dycky mnohem lehčí než z&nbsp;něj
vybruslit. Ale tu Laštovičkovou ste viděl?“</p>

<p class="e-bookprozatext">„Viděl,“ přiznal poručík. „Tu roli hraje. Film dotáčí
režisér Burdych, a&nbsp;ona, ta slečna Laštovičková, inu&nbsp;–“</p>

<p class="e-bookprozatext1">A&nbsp;vzpomněl si na výslech režisérova
asistenta:</p>

<p class="e-bookdopiskurzivabezpredsazeni">Volal, to bylo v&nbsp;úterý, den před
vraždou. Asi v&nbsp;osm večer. Zrovna u&nbsp;mě byla redaktorka Malinovská, tak
to hned druhej den dala do Lidový demokracie. Abych okamžitě, ještě v&nbsp;noci,
sehnal Laštovičkovou, že převezme tu roli místo Hejdukový. Já chtěl něco
namítnout, ale on jenom řek, že Hejdukový to zakázal tatínek a&nbsp;že se
s&nbsp;tím nedá nic dělat, a&nbsp;sek s&nbsp;telefonem. Malinovská to pak ráno
v&nbsp;novinách rozmázla: Že Petra Hejduková se role vzdala na přání otce.
Údajně prý aby jí práce na filmu nepřekážela při studiu. Ale kdo prý ví…</p>

<p class="e-bookodsazeniodstavcepred">„Rozum zůstává stát, viďte? Laštovičková!“
rozhořčovala se dívka. „Vyhodí takovýho cukrouška, jako je ta kráva Hejduková,
a&nbsp;najme si vobličejík, kterej de zabírat jenom zezadu, aby se všichni
v&nbsp;kině nepolekali. To mi <span class="calibre5">teda</span>
vysvětlete!“ Dívka se málem rozohnila, vězeňskou šedí zázračně prosvitla
bezmála svěží barva. Je to asi velice živá dívka, zauvažoval poručík. Tím
smutněji jí musí být v&nbsp;base. A&nbsp;opět ho bodla výčitka svědomí, že si
v&nbsp;tomhle případě trošku zalajdačil.</p>

<p class="e-bookprozatext">„I&nbsp;dyž, pokud mám bejt upřímná,“ řekla dívka
a&nbsp;opět si shrnula z&nbsp;krásných očí světlou kadeř, „mně se Laštovičková,
jakej to je ciferník, k&nbsp;mladýmu Weyrovi hodí nějak líp než Petra. Já nevim
proč. Ale tamty dva&nbsp;– no, nepovim vám proč, ale ty mi k&nbsp;sobě nešli.“</p>

<p class="e-bookprozatext">„Ne?“ poručík se upřímně podivil. Vytáhl z&nbsp;náprsní
kapsy fotku vystřiženou z&nbsp;Vlasty. Dvě hlavinky, chlapecká a&nbsp;dívčí, se
na ní k&nbsp;sobě tulily v&nbsp;přepěkném aranžmá. Podal fotku dívce.</p>

<p class="e-bookprozatext">„Kdepak,“ pravila trestankyně. „Nejdou mi k&nbsp;sobě.
Tohle by špatně dopadlo.“</p>

<p class="e-bookprozatext">„Co!“</p>

<p class="e-bookprozatext">„No nevim. Ten film asi. Nebo by došlo ke karambólu
mezi nima dvěma. Zkrátka, vám na nich nepřipadá nic šejdrem?“ </p>

<p class="e-bookprozatext">Fotka putovala zpátky k&nbsp;poručíkovi. Šejdrem?
Poručíkovi nepřipadalo na fotce nic šejdrem. Ledaže mladí lidé vůbec mohou být
takhle hezcí. Vzpomněl si na jednu podobnou fotografii, která kdysi zvěčnila
jeho samého a&nbsp;jeho sestru, když jim bylo asi tolik jako těmhle. Fotograf
ji tenkrát ani nevystavil ve skříňce na kosteleckém korze. Byli si se
sestřičkou strašně podobní a&nbsp;vše, co se dalo říct o&nbsp;poručíkově
vzhledu ve věku osmnácti let, bylo, že téměř ideálně ztělesňoval jinou postavu
z&nbsp;lidových rčení, nazývanou Jan z&nbsp;Bezu.</p>

<p class="e-bookprozatext">„Opravdu,“ odkašlal si. „Nevím, co by na nich mělo být
divného. Mně připadají jako ideální dvojice, myslím do filmu. Vám ne?“</p>

<p class="e-bookprozatext">A&nbsp;zase putovala fotografie přes stůl. Dívka na ni
zacílila šedivé panenky, svraštila plavá obočí. Mezi obočím se jí udělala
vráska, poručík na ni pohlédl, dívka to zaregistrovala a&nbsp;vráska zmizela.</p>

<p class="e-bookprozatext">„Copak to,“ pravila pomalu. „Ideální milovnická
dvojice možná. Jenomže v&nbsp;tomhle filmu měli hrát sourozence.“</p>

<p class="e-bookprozatext">Zamyslela se, zmlkla. „Prostě nevim,“ řekla. „Asi je
to ženskej instinkt, kterym sme my, drůbež, proti pánum tvorstva vobčas ve
výhodě. Anebo vy snad taky máte instinkt, pane poručíku?“</p>

<p class="e-bookprozatext">„Nemám,“ pravil smutně poručík, „pracuji čistě jen
dedukcí. A&nbsp;pak mi také někdy,“ trochu se začervenal, „pomáhá náhoda.“</p>

<p class="e-bookprozatext">„Dyby vám tak chtěla pomoct se mnou,“ vzdychla dívka.</p>

<p class="e-bookprozatext">„Taky bych chtěl,“ pravil poručík, ještě chvíli byl
růžový a&nbsp;náhle zrudl. Dívka k&nbsp;němu vzhlédla šedivýma očima a&nbsp;instinkt
jí cosi napověděl. Bohužel nebylo to nic, co by mohlo dokázat, že v&nbsp;noci
ze středy na čtvrtek z&nbsp;8. na 9. června nezavraždila režiséra Rudolfa Weyra
v&nbsp;jeho vile hyoskinem.</p>

<p class="e-bookhvezdickystred">*&nbsp;*&nbsp;*</p>

<p class="e-booktirazacitacetext">Naopak, všechno ukazovalo na ni.
Poručík si to znovu a&nbsp;znovu uvědomoval, když si večer nad jejími spisy zacpával
uši, aby neslyšel, jak jeho potomci, osmnáctiletá Zuzanka a&nbsp;třináctiletý
Pepíček, holdují vedle bigbeatu. Ne, klapka, kterou si režisér v&nbsp;úterý den
před vraždou poslal pro prášky, měla sice příležitost vyměnit jednu uniformní
tabletku za jinou, s&nbsp;hyoskinem, ale dokonaleji scházel jak motiv, tak
přístup k&nbsp;jedu.</p>

<p class="e-bookprozatext">Ty prášky byly totiž specialita. Režisér trpěl
úpornými migrénami a&nbsp;běžné sedolory mu nezabíraly. Specialitu mu proto
předepisoval jeho bratr, ředitel Farmakologického výzkumného ústavu, který
vůbec fungoval jako soukromý lékař a&nbsp;zdravotní rádce celé Weyrovy rodiny.
Velmi intenzívně se sice zabýval toxikologií, ale stejně jako klapka neměl ani
on motiv, a&nbsp;mimoto prášky, mezi nimiž byl i&nbsp;ten osudný, vyrobili
podle jeho předpisu v&nbsp;řadové lékárně. Weyr je nosil ve stříbrné dóze
v&nbsp;zadní kapse kalhot. Stříbrnou dózu našli otevřenou vedle mrtvoly v&nbsp;posteli.
Hyoskin milosrdně, ale definitivně uspává. Podle lékařského nálezu nastala smrt
těsně před půlnocí. Protože dózu nosil Weyr stále u&nbsp;sebe a&nbsp;nikdy ji
nedával z&nbsp;ruky, mohla do ní otrávený prášek propašovat pouze osoba, která
se s&nbsp;režisérem intimně stýkala.</p>

<p class="e-bookprozatext">Klapka to tedy se spolehlivou jistotou nebyla. Pravda,
v&nbsp;den vraždy ji Weyr svezl z&nbsp;Barrandova autem, ale důležité na jízdě
bylo jen svědectví, že už ve voze snědl jeden prášek ze stříbrné dózy a&nbsp;stěžoval
si na mimořádně prudké bolesti. Projevil také pochybnost, zda jeden prášek bude
stačit, a&nbsp;vyjádřil se, že si před spaním bude muset vzít ještě jeden „tenhle
jed“. Metaforou však určitě nic nemyslel. Nevěděl, že to není metafora.</p>

<p class="e-bookprozatext">Klapku vysadil na Václavském náměstí a&nbsp;kolem půl
osmé dorazil ke své vile. Astronom naproti na terase zaujímal opět pozorovací
postavení, jako večer předtím, kdy v&nbsp;režisérově ložnici na okamžik spatřil
dívku, ačkoliv obloha byla toho dne úplně zatažená. Když uviděl, že režisér
přijel domů, šel se navečeřet. Na vartu se vrátil v&nbsp;osm hodin a&nbsp;vytrval
přes neustále zataženou oblohu až do jedenácti. V&nbsp;pracovně režisérovy vily
svítilo celou tu dobu světlo, ale rolety byly stažené. Asi v&nbsp;půl jedenácté
se na chvíli rozsvítilo světlo v&nbsp;ložnici a&nbsp;po zácloně přešla ženská
silueta. Okamžik&nbsp;– jakoby nerozhodně&nbsp;– postála, pak se vrátila a&nbsp;zhasla.
Protože vinou špatně umístěné lampy roletu v&nbsp;pracovně neoživovaly žádné
zajímavé stíny, svědek se kolem jedenácté znudil a&nbsp;odebral se na lože. V&nbsp;jedenáct
patnáct volal Weyr svému asistentovi, že mu není dobře a&nbsp;není vyloučeno,
že zítra nepřijde. Dal mu pokyny, aby sám řídil natočení několika detailních
záběrů bez herců. Má prý bolesti vlevo v&nbsp;boku a&nbsp;špatně se mu dýchá.
Asi chřipka, i&nbsp;když v&nbsp;červnu&nbsp;–</p>

<p class="e-bookprozatext">Soudní
znalec ovšem v&nbsp;bolestech snadno rozeznal typické příznaky počínající
otravy hyoskinem, těsně předcházející kritickému okamžiku, kdy oběť upadne v&nbsp;hluboký
spánek. Pohyby v&nbsp;okolí vily a&nbsp;přesuny za osvětlenou roletou
interpretoval pak prokurátor takto:</p>

<p class="e-bookprozatext">19.30&nbsp;– Weyr se vrací domů sám a&nbsp;svědek
odchází k&nbsp;večeři</p>

<p class="e-bookprozatext">20.00&nbsp;– svědek se vrací k&nbsp;dalekohledu</p>

<p class="e-bookprozatext">22.30&nbsp;– svědek vidí ženskou siluetu, která
rozsvítí v&nbsp;ložnici, vejde, „zaváhá“, vrátí se a&nbsp;zhasne. Kdo, chtěl
vědět prokurátor, byla ona ženská silueta, když celý červen bydlel Weyr ve vile
prokazatelně sám, pouze se synem, který se toho dne vrátil domů až pozdě
v&nbsp;noci, takže to nemohla být nějaká <span class="e-booktirazacitacetextkurzivachar">jeho
</span>přítelkyně. Je zřejmé, že mezi 19.30 a&nbsp;20.00, kdy svědek byl
u&nbsp;večeře, dostavila se k&nbsp;vile nějaká žena a&nbsp;Weyr ji pustil
dovnitř. Ledaže ovšem vešla zadním vchodem&nbsp;– pak to mohlo být dřív, nebo
spíš později. Možná že chodila vždycky zadem: Weyr se obával prozrazení. Buď
jak buď, obžalovaná neprokázala na inkriminovanou dobu alibi&nbsp;– byla prý
doma, ale svědky na to neměla, a&nbsp;mohla to tedy docela dobře být&nbsp;–
a&nbsp;s&nbsp;největší pravděpodobností to byla, tvrdil prokurátor&nbsp;– ona,
jejíž siluetu spatřil astronom ve vile, kde se za staženými záclonami
odehrávalo drama. Vyvrcholilo asi kolem půl jedenácté. Tehdy došlo k&nbsp;hádce,
rozčilený Weyr poslal obžalovanou do ložnice, aby mu přinesla prášek z&nbsp;dózy
na nočním stolku. Na takovou příležitost obžalovaná čekala. Vešla do ložnice,
rozsvítila, ale k&nbsp;posteli a&nbsp;k&nbsp;nočnímu stolku vůbec nepřistoupila.
Nebylo třeba. Prášek s&nbsp;hyoskinem měla připravený u&nbsp;sebe, chvíli
počkala&nbsp;– to se jevilo svědkovi jako „zaváhání“&nbsp;– potom se vrátila do
pracovny a&nbsp;podala prášek Weyrovi. Weyr jej spolkl a&nbsp;obžalovaná brzo
nato odešla. Mohlo to být po 23.00, kdy už svědek odešel spát. Ve 24.00, přesně
dle jízdního řádu hyoskinu, byl&nbsp;– dle odhadu soudního lékaře&nbsp;–
režisér Weyr mrtev.</p>

<p class="e-bookprozatext">Poručík zvedl oči od
spisů. Lampa se zeleným stínítkem vydělovala z&nbsp;temna pokoje pouze jeho
tvář, kterou laskavější lidé přirovnávali k&nbsp;měsíci, zlomyslnější k&nbsp;vdolku.
Fortissimové orgie vedle vyvrcholily, mečivý hlas z&nbsp;televizoru zpíval
cosi, zdálo se, o&nbsp;svatém Vítu. Poručík usoudil, že to musí být něco
jiného. Jak by se národní svatyně mohla dostat do bigbeatu? Přesto vstal,
pootevřel dveře. Uviděl svou dceru Zuzanku, hledící vytřeštěným zrakem na
mazaně vypadajícího mladíka, jenž se na obrazovce nechutně kroutil, doprovázen
řacháním kytar. V&nbsp;pozadí stál opravdu velechrám&nbsp;– a&nbsp;vtom Zuzanka
nahlas podotkla k&nbsp;vedle sedícímu bráškovi:</p>

<p class="e-bookprozatext">„Já ho miluju, toho kluka zdeformovanýho!“</p>

<p class="e-bookprozatext">Poručík s&nbsp;povzdechem zavřel dveře a&nbsp;usedl do
lenošky. Estetické ideály generace jeho dcery se pronikavě lišily od jeho
vlastních představ o&nbsp;estetických ideálech mladých dívčích generací. Byl by
pochopil, kdyby Zuzanka nahlas projevovala milostný cit například k&nbsp;mladému
Weyrovi. Jenže naopak. Pamatoval si, že fotografii cukrového páru, kterou ze
služební horlivosti přinesl domů, komentovala Zuzanka jakési přítelkyni slovy: „Vona
je pěkná, ale ten vylízanec&nbsp;– tak jalovýho hezouna sem snad v&nbsp;životě
neviděla! Ty jo?“ Přítelkyně potvrdila vylízancovu unikátnost.</p>

<p class="e-bookprozatext">Najednou poručíkovi svitla nepatrná naděje: Mimo
jakoukoliv pochybnost on sám do kategorie hezounů nepatřil. Jenže naděje hned
zas pohasla. Dívka, která zavraždila Weyra staršího, mimo jakoukoliv pochybnost
nepatřila ke generaci jeho dcery.</p>

<p class="e-bookprozatext">Zavřel oči. Zrakem vzpomínek spatřil pohublý, jakoby
dychtivý, ale spíš zoufalý obličej, který bez líčidel mluvil pravdu. Poručíka
dojímal a&nbsp;dojetí se soustřeďovalo v&nbsp;srdci.</p>

<p class="e-bookprozatext">„Podívejte se na mě, pane poručíku,“ řekla dívka
naléhavě. „Copak bych toho byla schopná? Na chvíli sem zpitoměla, úplně jak
cvok, to je pravda, a&nbsp;dybyste ho našli v&nbsp;posteli uškrcenýho, tak sem
to udělala já. Jenomže mě afekty dycky hrozně rychle přejdou. Víte, jak sem vám
říkala, jak sem večer před tím u&nbsp;něj doma vyváděla jak zhrzená služebná?
No, a&nbsp;už cestou domů mně z&nbsp;toho bylo trapně a&nbsp;ráno sem se mu šla
málem vomluvit, jak sem si přečetla vo ty Laštovičkový, a&nbsp;napadlo mě, že
to možná touhle hrůzou převobsazuje kvůli mně. Pane poručíku, v&nbsp;afektu
bych ho možná byla uškrtila, byl to stejně pěkněj děvkař vyčů&nbsp;– promiňte,“
omluvila se slušně. „Ale copak afekt může vydržet na to, abych naší magistře
ukradla hyoskin, nějak ho dostala do tabletky, kterou bych taky musela
ukradnout, a&nbsp;pak abych to smrťácký semínko nosila celej den až do noci
s&nbsp;sebou? Dyž sem notabene až do tý doby neměla zdání, že nějakej hyoskin
existuje, to sem se dověděla až vod prokurátora, a&nbsp;dybych už chtěla někoho
votrávit, asi bych šla na muchomůrky? To víte, na klasickym gymplu se přírodní
vědy zanedbávaly.“</p>

<p class="e-bookprozatext">„Vy máte klasické gymnázium?“ podivil se poručík.</p>

<p class="e-bookprozatext">„No mám. Dokonce biskupský,“ řekla dívka. „Proto taky
zpívám po těch pajzlech.“</p>

<p class="e-bookprozatext">„Proč proto?“ chtěl se zeptat poručík, ale pak
pochopil. Vzpomněl si na dobu, kdy absolventům biskupských gymnázií bylo dosti
nesnadné pokračovat ve vzdělání na vysokých školách. A&nbsp;vycházela mu&nbsp;–
protože ze spisů znal jinak pečlivě tajené datum dívčina narození&nbsp;– do
období, kdy nočňátku bylo osmnáct.</p>

<p class="e-bookprozatext">„No řekněte, pane poručíku. Copak by mně afekt vydržel
na to, abych někde sháněla lékařskou toxikologii? A&nbsp;proč bych to dělala,
dyž tyhle prstíčky by dokonale zvládly ten jeho kurevnickej krček&nbsp;–
promiňte!“</p>

<p class="e-bookprozatext">„Nic se nestalo,“ pravil poručík. „Inu&nbsp;– ehm
odtušil potom klasicky. „Takové případy byly. Protrahovaného afektu, myslím.
U&nbsp;těchhle&nbsp;– ehm&nbsp;– eroticky motivovaných vražd dějou se někdy
věci přímo k&nbsp;neuvěření. Nečetla jste například o&nbsp;případu člena
závodní stráže z&nbsp;Komárna?“</p>

<p class="e-bookprozatext">Dívka zavrtěla hlavou.</p>

<p class="e-bookprozatext">„Taky hyoskin?“</p>

<p class="e-bookprozatext">„Ne,“ řekl poručík. „Pistole. Ale o&nbsp;to tam nešlo.
Ten člen závodní stráže, víte, byl neobyčejně malé postavy&nbsp;–“</p>

<p class="e-bookprozatext">„Mindrák,“ přikývla.</p>

<p class="e-bookprozatext">„Inu, ano. A&nbsp;jednou, když šel v&nbsp;sobotu
odpoledne po práci kolem jedné zahrady, uviděl tam mladého soustružníka,
kterého znal z&nbsp;továrny od vidění. Ten tam&nbsp;– ehm&nbsp;– seděl s&nbsp;jakousi
velmi hezkou dívkou. Chápete: Toho mladíka znal jen od vidění a&nbsp;dívku
neznal vůbec. Ale to stačilo.“</p>

<p class="e-bookprozatext">„Zastřelil je?“</p>

<p class="e-bookprozatext">„Je ne,“ pravil poručík. „Vlivem, jak jste správně
řekla, komplexu méněcennosti se dostal do afektu, utíkal zpátky do továrny&nbsp;–
a&nbsp;to byly skoro tři kilometry&nbsp;– tam vypáčil skříňku, sebral pistoli
a&nbsp;vrátil se pěšky k&nbsp;té zahradě. Pořád v&nbsp;afektu.“</p>

<p class="e-bookprozatext">„Vy mě valíte,“ ohradila se dívka.</p>

<p class="e-bookprozatext">„Vypadá to nepravděpodobně, ale tak se to stalo,“ řekl
smutně poručík. „Ti dva už na zahradě neseděli. Strážný vnikl tedy do domu, ani
tam je nenašel, a&nbsp;tak z&nbsp;nashromážděné žárlivosti postřílel mladíkovy
rodiče a&nbsp;dva bratry. Celý afekt,“ uzavřel kriminalista, „trval téměř tři
hodiny!“</p>

<p class="e-bookprozatext">„Teď ste mě zdrtil,“ pravila dívka. „To mi teda už
nikdo nebude věřit vůbec nic. To je potom už v&nbsp;těchhle záležitostech
vopravdu všecko možný.“</p>

<p class="e-bookhvezdickystred">*&nbsp;*&nbsp;*</p>

<p class="e-bookprozatextbezpredsazeniprvradku">Netušila,
jakou vyslovila pravdu a&nbsp;jak se o&nbsp;ní v&nbsp;průběhu příštích dvou
let, která stráví v&nbsp;daleké cizině, dokonale přesvědčí. Ani poručík to
tehdy netušil. Obrátil list ve spisech a&nbsp;začetl se do výpovědi režisérova
syna<span class="calibre5">. I&nbsp;ta dívce tenkrát přitížila:</span></p>

<p class="e-bookdopiskurzivabezpredsazeni">Jo, nějakou hádku jsem slyšel. Jenom
matně, mám pokoj v&nbsp;podkroví a&nbsp;otcovy milenky mě nezajímaj. Nějaká
ženská tam ječela. Jestli obžalovaná, to nevím. Ženský, když ječej, mají úplně
všechny úplně stejnej hlas. Jo. To bylo v&nbsp;úterý. Ve středu jsem to trochu
natáh, vrátil jsem se až po půlnoci. To už bylo ve vile ticho. A&nbsp;ráno jdu
vzbudit tátu, protože máma je už víc jak měsíc v&nbsp;Poděbradech. Měli jsme
jet brzo do aťasu, a&nbsp;on tam ležel a&nbsp;bylo jaksi po něm. Já jinak
vydržím dost&nbsp;– ale když jsem poznal, že je táta studenej, udělalo se mi
nalevačku. Málem jsem tam omdlel.</p>

<p class="e-bookodsazeniodstavcepred"><span class="calibre5">Ovšem
neomdlel. Zavolal na policii a&nbsp;omdlel někdo jiný. A&nbsp;</span>poručík<span class="calibre5">, když v&nbsp;reminiscencích dospěl až sem, náhle
jako by ožil. Vymrštil se z&nbsp;lenošky a&nbsp;zazíral do tmy pokoje. Před
sebou, v&nbsp;místech, kde se na stěně slabě lesklo zarámované osvědčení
vzorného pracovníka VB, uviděl tvář mladého Weyra, tu, na níž Zuzanka shledala
jen nezajímavé, jalové hezounství. A&nbsp;pak mu vedle ní, před zrakem
fantazie, naskočil obličej lékařovy dcery, permanentně a&nbsp;trochu příliš
promyšleně udivený, jak říká: <span class="e-booktirazacitacetextkurzivachar">„…takovou
napodobeninou, to teda&nbsp;– Takže je mi to vlastně teď divný, proč mi tu roli
vzal…“ </span>A<span class="e-booktirazacitacetextkurzivachar">&nbsp;</span>poté oba
obličeje zmizely a&nbsp;objevila se dívka v&nbsp;šatech z&nbsp;kobercové látky,
to už neseděla za stolem, stála, podávala mu zmozolnatělou ruku, trápila ho
šedivýma očima a&nbsp;na něco si vzpomněla: „Teď mi to došlo, pane poručíku&nbsp;–
dejte mi tu fotku! No tu těch dvou nádherů.“ A&nbsp;když jí poručík ještě
jednou podal výstřižek z&nbsp;novin, zahleděla se naň upřeně a&nbsp;pokračovala:
„No jasně. Už to vim, co mně na těch dvou bylo divný. Mrkněte na to!“ Vrátila
fotografii poručíkovi.</span></p>

<p class="e-bookprozatext">Poručík mrkl, ale nechápal.</p>

<p class="e-bookprozatext">„Dyť to bije do vočí!“ pravila dívka netrpělivě. „Sou
si přece děsně podobný!“</p>

<p class="e-bookprozatext1">Poručík zíral a&nbsp;najednou to uviděl.
Jemnou, nenápadnou podobu, jako by tvář lékařovy dcery téměř neznatelně
pronikla do tahů režisérova syna. Tak nějak, uvědomil si, jako shledával&nbsp;–
dost těžce sice&nbsp;– shodné rysy na kulaté tváři své dcery Zuzanky a&nbsp;na
ještě mnohem kulatější tváři syna Pepíčka za oněch občasných manželských sporů
o&nbsp;to, po kom se ty děti vlastně vyvedly. Z&nbsp;nevysvětlitelných důvodů
neměla paní Borůvková ty spory ráda, ačkoliv jinak se hádala s&nbsp;chutí.
Ubohý poručík nikdy nestudoval genetiku, a&nbsp;tak ho nikdy nenapadlo to, co
kdysi háralo v&nbsp;hlavě jisté příslušníci s&nbsp;nádherným drdolem, jež se
později provdala za mozkového chirurga.<a title="" href="../Text/hrichy_pro_patera_knoxe_034.html#_ftn1" class="pcalibre pcalibre1" id="_ftnref1"><span class="msofootnotereference"><span class="calibre14"><span class="msofootnotereference"><span class="calibre15">[1]</span></span></span></span></a></p>

<p class="e-bookprozatext">Zamnul si čelo, vyjeveně se rozhlédl po pracovně.
Jakoby omámen dovrávoral pak ke knihovně, chvíli hledal, vytáhl tlustou knihu,
jakýsi slovník. Donesl si jej na psací stůl a&nbsp;netrpělivými prsty otevřel u&nbsp;písmene
A.</p>

<p class="e-bookprozatext">Docela na konci našel heslo:</p>

<p class="e-bookprozatext">AZOOSPERMIE TESTIKULÁRNÍ&nbsp;– nepřítomnost mužského
semene v&nbsp;ejakulátu. Odvozuje se od toho, že prvopohlavní buňky <span class="calibre5">nevcestovaly do zárodečné žlázy při jejím tvoření
v&nbsp;6.–7. týdnu intrauterinního</span> života. Prognóza velmi špatná a&nbsp;léčením
nelze mnoho podstatného dosáhnout.</p>

<p class="e-bookprozatext1">Poručík upřel modré oči do prázdna, lehounce
se usmál, potom však rychle zesmutněl.</p>

<hr/>
  <p class="e-booktirazacitacetext">Nyní máte v&nbsp;ruce dostatek
  stop. Vezmete-li také v&nbsp;úvahu, že v&nbsp;povídce se hřeší proti jednomu
  z&nbsp;přikázání pátera Knoxe, nebude pro vás těžké označit pachatele a&nbsp;motiv
  činu. Ovšem je třeba <span class="e-booktirazacitacetextkurzivachar">vydedukovat</span>,
  nikoliv <span class="e-booktirazacitacetextkurzivachar">uhádnout!</span></p>
<hr/>

<p class="e-bookhvezdickystred"><span class="e-booktirazacitacetextkurzivachar">*&nbsp;*&nbsp;*</span></p>

<p class="e-booktirazacitacetext">Opět seděla proti němu a&nbsp;zase
byl mezi nimi stůl, jenomže tentokrát mramorový stolek secesní kavárny Paříž, a&nbsp;šedivé
oči lemovalo sice obludné, ale zato krásně profesionální malování, jaké bylo
právě v&nbsp;módě. Z&nbsp;jejich skutečných let prozrazovala nyní tvář jen něco
kolem dvou třetin a&nbsp;poručík se opékal na rožni potlačovaného citu. Nedalo
se s&nbsp;tím nic dělat. Marně si připomínal jinou dívku, shodou okolností také
Evu, tu, co si vzala mozkového chirurga. Ačkoliv jejich vztah by obstál i&nbsp;před
nejpřísnějším zpovědníkem, stala se přesto&nbsp;– s&nbsp;přičiněním žárlivého
praporčíka Málka&nbsp;– příčinou obrovského a&nbsp;patetického domácího
vystoupení paní Borůvkové, předváděného po několik dní s&nbsp;pravým italským
elánem. Při té vzpomínce se poručík otřásl, ale pohlédnuv na dosud pobledlou
tvář před sebou, zkrášlenou ještě čerstvým zásahem kadeřníka, peklo vzpomínky
ustoupilo trýznivému ráji přítomnosti. Altem, jenž prozrazoval zpěvačku, říkala
dívka s&nbsp;obdivem:</p>

<p class="e-bookprozatext">„Pane poručíku! To je teda eště neuvěřitelnější než
ten člen závodní stráže!“</p>

<p class="e-bookprozatext">„Upozorňoval jsem vás, že&nbsp;– ehm&nbsp;– <span class="e-booktirazacitacetextkurzivachar"><span class="calibre3">in eroticis</span></span><i class="calibre10">,“</i>
poručík si vlastních zbytků učeneckého jazyka dovolil použít jen proto, že
dívka <span class="calibre3">měla klasické gymnázium. Nějakého
vytahování byl dalek. <i class="calibre10">„<span class="e-booktirazacitacetextkurzivachar">In eroticis</span></i>
není&nbsp;– pokud jde o&nbsp;kriminalistiku&nbsp;– nic vyloučeno. Ona,“ pravil,
„se sice dávno smířila s&nbsp;jeho milenkami i&nbsp;s&nbsp;tím, že už ji nemiluje.
Ale s&nbsp;čím se smířit nemohla, bylo poznání, že ji <span class="e-booktirazacitacetextkurzivachar">vůbec nikdy</span> nemiloval. Ani hned po svatbě,
když o&nbsp;jeho citu byla pevně přesvědčena. Že si ji nevzal z&nbsp;lásky, ale
kvůli jejímu otci, kterého potřeboval ke kariéře.“</span></p>

<p class="e-bookprozatext">„A&nbsp;to jí stačilo jenom to, aby to poznala?“</p>

<p class="e-bookprozatext">„Stačilo. Všimla si toho stejně jako vy. Prostě&nbsp;–
ženský instinkt. Ten bych potřeboval,“ poručík toužebně zabrejlil po dívce. „Kdybyste
například vy patřila k&nbsp;mé pátrací skupině,“ pravil a&nbsp;váhavě dodal: „Jedna
soudružka se nám nedávno vdala, nevím, jestli u&nbsp;nás zůstane&nbsp;–
maturitu máte, udělala byste si kurs, a&nbsp;–“</p>

<p class="e-bookprozatext">Dívka však zavrtěla hlavou.</p>

<p class="e-bookprozatext">„Kdepak,“ řekla. „Nezlobte se, pane poručíku, ale já
mám vražd nadosmrti dost. Už sem podepsala smlouvu s&nbsp;Pragokoncertem. Do
ciziny.“</p>

<p class="e-bookprozatext">Poručíkova tvář učinila přesně to, co se popisuje
v&nbsp;románech. Protáhla se.</p>

<p class="e-bookprozatext">„Do ciziny?“ Také jeho hlas poznamenalo hluboké
zklamání.</p>

<p class="e-bookprozatext">„Už jo,“ vzdychla dívka. „Sice mě, jak se říká,
rehabilitovali, jenže lidi, to je vám jasný, tomu u&nbsp;ženský a&nbsp;v&nbsp;takovymhle
případě nikdy úplně věřit nebudou. Bůhvíjak to bylo, žejo. Taková ňáká bardáma&nbsp;–
to známe! Udělá na soudce voči&nbsp;– voni sou to taky jenom chlapi!&nbsp;– dyť
víte, pane poručíku, jak to chodí. Vám to nemusím vykládat,“ řekla a&nbsp;poručík
se začervenal, protože si to vyložil jinak, než to dívka myslela. „Tak budu teď
dělat exportní československou bardámu po všech barech světa,“ pravila. „Procenta
z&nbsp;příjmu ve valutách na Pragokoncert, aby náš milovanej socialistickej
stát dostal nějaký vodškodný za tu vostudu, co mu po těch barech světa nadělám.
Tam ale můžu, tam mě neznaj. Tam nevědi, že sem votrávila jednoho pána a&nbsp;jedině
díky tomu, že sem se vyspala s&nbsp;třema prokurátorama a&nbsp;s&nbsp;jednim
senilnim soudcem, tak mě pustili.“</p>

<p class="e-bookprozatext">Říkala to trpce.</p>

<p class="e-bookprozatext">„Vždyť to nebude tak zlé,“ pokusil se poručík, ale
zpěvačka jen mávla rukou a&nbsp;dala si srdečného šluka z&nbsp;cigarety Philip
Morris, kterou jí poručík věnoval. Krabičku koupil kvůli ní. Sám nekouřil, jedině
občas, v&nbsp;nepřítomnosti mladých dívek, viržinka.</p>

<p class="e-bookprozatext">„Necháme toho, ne? A&nbsp;povídejte! Tak vona si taky
všimla, že sou si podobný?“</p>

<p class="e-bookprozatext">„Všimla. A&nbsp;k&nbsp;tomu si v&nbsp;tom článku
přečetla tu zajímavost s&nbsp;daty narození. 31. 12. 1948 a&nbsp;1. 1. 1949.
A&nbsp;v&nbsp;tom druhém článku v&nbsp;Lidové demokracii, že Hejduková roli
odmítla na přání svého otce. Pak už si stačilo vzpomenout, jak důvěrně se
s&nbsp;Hejdukovými stýkal její manžel v&nbsp;Brně, ještě v&nbsp;době, když si
ho brala, a&nbsp;nějaký čas potom, než se přestěhovali do Prahy. O&nbsp;doktorově
chorobě už ani nepotřebovala vědět. Instinktivně pochopila, proč byl doktor
Hejduk tak energicky proti tomu, aby se jeho hezká dcera blíže seznámila
s&nbsp;mladým Weyrem.“</p>

<p class="e-bookprozatext">„A&nbsp;ten jed?“</p>

<p class="e-bookprozatext">„Weyrův bratr je známý toxikolog a&nbsp;ona k&nbsp;němu
léta chodila jako k&nbsp;důvěrnému příteli a&nbsp;lékaři. Měla volný přístup do
jeho ordinace. I&nbsp;do bytu.“</p>

<p class="e-bookprozatext">Dívka potřásla hlavou a&nbsp;pravila nelogicky:</p>

<p class="e-bookprozatext">„Chudák magistra Kořenáčová. Kolik jí asi daj?“</p>

<p class="e-bookprozatext">„Obávám se, že hodně,“ řekl poručík.</p>

<p class="e-bookprozatext">„A&nbsp;je v&nbsp;tom nevinně.“</p>

<p class="e-bookprozatext">„Inu&nbsp;–“</p>

<p class="e-bookprozatext">„Myslím v&nbsp;případu vraždy režiséra Weyra.“</p>

<p class="e-bookprozatext">„V&nbsp;tom ano. To jistě,“ přisvědčil poručík. „To
udělala Weyrová. Z&nbsp;Poděbrad, kde byla na léčení, je do Prahy autem něco
přes hodinu. Po večerce vylezla oknem&nbsp;– měla v&nbsp;sanatoriu samostatný
pokoj v&nbsp;přízemí&nbsp;– v&nbsp;půl desáté byla v&nbsp;Praze. Do vily vešla
zadním vchodem, protože od něho měla klíč. Takže astronom ji neviděl. Mimochodem,
ten byl taky odsouzen podmíněně pro voyerismus,“ pravil poručík.</p>

<p class="e-bookprozatext">„Pro co že?“</p>

<p class="e-bookprozatext">„Myslím, že tomu&nbsp;– že se tomu někdy také říká&nbsp;–
ehm&nbsp;– šmírování,“ vysvětlil poručík.</p>

<p class="e-bookprozatext">„To mu přeju, votrapovi. Astronomickej dalekohled!
Měli mu to dát bez podmínky!“</p>

<p class="e-bookprozatext">„To bohužel nešlo. Byl jinak zachovalý,“ pravil
poručík. „No a&nbsp;v&nbsp;půl jedenácté dala manželovi jed a&nbsp;o&nbsp;půlnoci
byla už zase zpátky v&nbsp;Poděbradech.“</p>

<p class="e-bookprozatext">Starý kriminalista se odmlčel. Secesní kavárna,
příjemně potopená v&nbsp;podvečerní šerosvit, jaký tak schází veřejným
místnostem éry laminátů, bzučela hovorem starých žen nad šálky čaje.</p>

<p class="e-bookprozatext">I&nbsp;dívka mlčela. Na ňadrech v&nbsp;modrém sáčku se
jí leskly starobylé mosazné knoflíky. Úzkostlivě dbala, aby byla vždy podle
módy, a&nbsp;poručíka Borůvku to nevysvětlitelně dojímalo. Snad proto, že bylo
už možná trochu pozdě…</p>

<p class="e-bookprozatext">Potlačil v&nbsp;hlavě ty tři tečky a&nbsp;pravil:</p>

<p class="e-bookprozatext"><span class="calibre13">„Je to vlastně
případ plný&nbsp;– ehm&nbsp;– erotiky. Doktor Hejduk se ani tak neobával toho,
že by mu dcera zběhla z&nbsp;medicíny, jako toho, že&nbsp;– že&nbsp;–“</span></p>

<p class="e-bookprozatext">„Že by se mu vyspala s&nbsp;vlastním bratříčkem. Nebo
možná dokonce s&nbsp;vlastním tatínkem,“ pravila dívka věcně. „Krásnej ojdypáček.
Voni vo tom neměli páru, že sou k&nbsp;ní v&nbsp;příbuzenskym vztahu?“</p>

<p class="e-bookprozatext">„Ne. Paní Hejduková to nikomu neřekla a&nbsp;doktor si
to vydedukoval, až když se podruhé oženil. Nemohli mít děti a&nbsp;on se dal
vyšetřit. Testikulární azoospermie je vrozená.“</p>

<p class="e-bookprozatext">„Ale no co,“ pravila dívka a&nbsp;poručíkovi se zdálo,
že přece jen příliš cynicky. Hned ji však omluvil&nbsp;– vzpomněl si na všechny
ty pajzly jáchymovského eldoráda. „Mohly si, děti, užít. V&nbsp;týhle zvrhlý
době by to ani nebylo to nejzvrhlejší.“</p>

<p class="e-bookprozatext">„Inu&nbsp;– snad ne,“ připustil neslužebně poručík. „Mimoto
si myslím, že by k&nbsp;tomu ani nedošlo.“</p>

<p class="e-bookprozatext">„Ale děte? Dyť k&nbsp;tomu dochází téměř pravidelně,“
řekla dívka povzbudivě.</p>

<p class="e-bookprozatext">„Já vím. Ovšem mladý Weyr je&nbsp;– řekl bych&nbsp;–
hezoun. Dnešním mladým dívkám&nbsp;– alespoň pokud mohu soudit podle své dcery&nbsp;–
se líbí spíš ošklivci. Takový Neckář,“ řekl. „Vám se nelíbí Neckář?“</p>

<p class="e-bookprozatext">Dívka zavrtěla hlavou.</p>

<p class="e-bookprozatext">„Mně se líbí Gérard Philipe,“ pravila zasněně. „A&nbsp;po
něm už vlastně doopravdy nikdo.“</p>

<p class="e-bookprozatext">Poručík zesmutněl. Znovu se v&nbsp;něm probudila
naděje.</p>

<p class="e-bookprozatext">„V&nbsp;Hodkovičkách hrajou jeden jeho starší film.
Fanfán Tulipán. Nešla,“ odkašlal si, zcela klasicky, nejsa si vědom toho
starého klišé, tak životu vlastního, které právě naplňoval. „Neměla byste
některý večer&nbsp;–“</p>

<p class="e-bookprozatext">Dívka na něho pohlédla šedivýma očima. Už na to ani
nepotřebovala instinkt. V&nbsp;poručíkově tváři to bylo napsáno palcovými
titulky. Jenomže byla teprve třetí den z&nbsp;basy venku a&nbsp;měla toho dost.
Na dlouhou dobu. Aspoň si to v&nbsp;té chvíli myslela. Vůbec si neuvědomila, že
za svou svobodu vděčí vlastně poručíkovi, neboť dívky jsou vždycky nevděčné.
A&nbsp;zavrtěla hlavou dřív, než smutný poručík dokončil otázku.</p>

</div>
</body>
</html>