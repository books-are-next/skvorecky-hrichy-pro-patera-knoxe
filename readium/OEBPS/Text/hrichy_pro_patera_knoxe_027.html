<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
    <meta name="Generator" content="Microsoft Word 14 (filtered)"/>
    <title>Hříchy pro pátera Knoxe</title>
    <meta http-equiv="Content-Type" content="text/html; charset=utf-8"/>
  <link href="../Styles/stylesheet.css" rel="stylesheet" type="text/css"/>
<link href="../Styles/page_styles.css" rel="stylesheet" type="text/css"/>
</head>
  <body>
<div class="wordsection18">

<p class="e-bookprozatextkurzivabezpredsazeniprvradku">&#160;</p>

<p class="e-bookprozatextkurzivabezpredsazeniprvradku">&#160;</p>

<p class="e-bookprozatextkurzivabezpredsazeniprvradku">&#160;</p>

<p class="e-booktirazacitacetext">Mr. Right, dospěv v&#160;žlutém
taxíku velikými oklikami na molo Cunard Line, usoudil, že se definitivně zbavil
paní Deborah Bellové, před níž právě prchal do Evropy. Nebyla to jeho žena,
pouze milenka; a&#160;jako by to ještě nestačilo, byla to navíc vdavekchtivá vdova.
Ani na tom však nebylo dost: Deborah Bellová měla pětiletého syna, a&#160;ten
se nápadně podobal Mr. Rightovi. Mr. Right a&#160;paní Bellová se seznámili
před šesti lety, ještě za života pana Bella. Od chvíle, kdy tento zámožný
výrobce krabic před rokem zesnul, začal se Mr. Righta zmocňovat postupně sílící
neklid. Vyvrcholil toho zimního dne panickou jízdou z&#160;Páté avenue přes
Bronx a&#160;Long Island směrem do manhattanské West Side, kde taxík konečně
stanul na molu společnosti Cunard Line. Cestující, připraveni k&#160;nástupu na
zaoceánskou paroloď Queen Elisabeth, tam právě podupávali v&#160;mrazivém
odpoledni newyorské zimy a&#160;Mr. Right se k&#160;nim spokojeně připojil.
Paní Bellovou spatřil naposled kdesi poblíž Coney Island. Vykláněla se v&#160;nádherném
minkovém kožiše ze zelené drožky a&#160;pátravě se rozhlížela, naštěstí opačným
směrem. Nato definitivně zmizela v&#160;babylónu skalního města zvaného New
York a&#160;Mr. Right si při té vzpomínce zhluboka oddechl. A&#160;jak už to na
této cestě všeho těla bývá, sotva si oddechl, upoutal jeho pozornost jiný,
stejně nádherný minkový kožich a&#160;v&#160;něm jiná žena, podstatně
nádhernější nežli paní Bellová. Mr. Right vůbec nebyl proti ženám, jenom proti
ženění. Obhlédl ji tedy znalým okem a&#160;pohotově zaujal výchozí pozici k&#160;útoku.</p>

<p class="e-bookprozatext">Jeho&#160;– na Manhattanu oblíbený&#160;– sametově
hnědý zrak se nehybně upřel na to, co koukalo z&#160;vysokého límce minkového
kožichu: Mr. Right se díky své dost nákladné náklonnosti v&#160;takových věcech
vyznal a&#160;odhadl kožich na nejmíň 6000 dolarů. Byl to mrazem trochu
zčervenalý, dobře utvářený nos, kulatý slovanský obličej s&#160;velikýma,
široko od sebe posazenýma šedivýma očima, husté světlé kadeře a&#160;dole
štíhlé, podle jakéhokoli vkusu velmi pěkné nohy v&#160;aligátořích střevíčcích.
Znalý Mr. Right to vše odhadl na nejmíň 500 dolarů týdenní apanáže, ale nezaváhal.</p>

<p class="e-bookprozatext">Šedivé oči nákladné mladé ženy se brzy potkaly se
sametově profesionálními zraky Mr. Righta, zabloudily okamžitě kamsi k&#160;vlajkovému
stěžni parníku, a&#160;pak se vrátily.</p>

<p class="e-bookprozatext">Vykonaly několik takových cest a&#160;nakonec, k&#160;radosti
Mr. Righta, se rozhodly odpočinout si v&#160;hnědém sametu. Mladá žena
povystrčila z&#160;límce i&#160;růžová ústa (v úvahách Mr. Righta to zvedlo
cenu apanáže, ale vůbec nezaváhal) a&#160;Mr. Right, ozbrojen zářivým úsměvem,
vyrazil k&#160;útoku.</p>

<p class="e-bookprozatext">Vzápětí útok ztroskotal na minkovém kožiše. Nikoli na
tom, který zahaloval půvabnou (Mr. Right býval občas nadán čímsi na způsob
rentgenového vidění) postavu neznámé, ale na jiném, jenž vystoupil ze zeleného
taxíku. Tento druhý kožich rozpřáhl ruce a&#160;rychle se blížil k&#160;Mr.
Rightovi. Za ním hopsala nepatrná zmenšenina Mr. Righta. Mr. Right na okamžik
zaváhal, a&#160;upadl do zajetí.</p>

<p class="e-bookprozatext">Ústa neznámé se opět ponořila do minkového límce
a&#160;šedivé oči pohlédly k&#160;nástupním můstkům. Právě je spouštěli. Mladá
žena zamířila k&#160;vchodu do turistické třídy. To už Mr. Right v&#160;zajetí
paní Bellové neviděl. Ostatně přítomnost minkového kožichu v&#160;turistické
třídě se zcela příčila jeho rozsáhlým znalostem.</p>

<p class="e-bookhvezdickystred">*&#160;*&#160;*</p>

<p class="e-booktirazacitacetext">Číšník nesoucí na podnose psaní
přistoupil ke stolu v&#160;jídelně turistické třídy, pohlédl na dopis, potom na
jmenovku na stole, ještě jednou na dopis na podnose a&#160;posléze na pána před
jmenovkou.</p>

<p class="e-bookprozatext">„Mr.&#160;– ehm&#160;– Silly?“ otázal se nejistě.</p>

<p class="e-bookprozatext">„Dejte to sem,“ pravil rozmrzele pán, jehož
navoskovaný knír a&#160;prkenné držení těla prozrazovaly vysloužilého
důstojníka Jejího Britského Veličenstva. Vzal dopis a&#160;obrátil se ke
spolustolovníkům. Byl to jeden pán a&#160;dvě mladé ženy; jejich obličeje by
zkušenému Mr.&#160;Rightovi, kdyby byl u&#160;toho, prozradily slovanskou krev.
Byly kulaté a&#160;hleděly z&#160;nich daleko od sebe posazené oči, jedny
šedivé, druhé černé, a&#160;oboje povzbuzovaly vysloužilého plukovníka ke
galantní konverzaci. Třetí spolustolovník takový vliv neměl. Podobal se Mr.
Motovi, na nose měl brýle v&#160;želvovinových obroučkách a&#160;krve byl
zřejmě čistě japonské.</p>

<p class="e-bookprozatext">„To moje zpropadené jméno, dámy!“ pravil žertovně
plukovník a&#160;nakroutil si knír. „Někdy bývám v&#160;pokušení proklít svého
drahého nebožtíka otce. Nemohl ovšem za to. Jméno se člověku stává osudem.“</p>

<p class="e-bookprozatext">„Copak to vaše neni eště tak hrozný,“ ozvala se
šedooká mladá žena. „To já znala v&#160;Zelenym Hradci jednoho, ten se menoval Adolf
Gustav Hitler, a&#160;přitom to byl strašně hodnej člověk. Němci mu změnu ména
nepovolili, ani aspoň že by se menoval Gustav Hitler, a&#160;to Adolf že by
nepoužíval, ponivač mít takový méno, řekli mu, je spíš čest. Jenže von zas byl
odbornej lékař venerickejch chorob, tak to se jim taky nezdálo a&#160;nakonec
ho pro jistotu dali do koncentráku. Naštěstí se vodtamtuď vrátil a&#160;teď se
menuje Gustav Husák. Vybral si to, ponivač změnu ména z&#160;německýho na český
po válce povolovali, jedině dyž začínalo stejným písmenem. Pak si to v&#160;padesátejch
letech chtěl zas změnit, aby nebyl politicky podezřelej, ale voni to už
nepovolovali. To to vaše méno neni tak hrozný. Pitomec&#160;–“&#160;</p>

<p class="e-bookprozatext">„Vtip je v&#160;tom, slečno Adamsová,“ přerušil ji
zdvořile plukovník, „že já se vůbec nejmenuji Pitomec. Mé jméno je Sally.“ </p>

<p class="e-bookprozatext">Plavovláska zašilhala na jmenovku před důstojníkem. Na
stroji tam zřetelně stálo:</p>

<p class="e-bookprozatextuprostred">Col. J. A. SILLY </p>

<p class="e-bookprozatext">Ukázala na to prstem: „Ale tady&#160;–“</p>

<p class="e-bookprozatext">„To se vám právě pokouším vysvětlit,“ pravil
plukovník. „Mé jméno se podobá slovu Silly. Lidé se proto často při rychlém
čtení spletou. Písařky se dopustí překlepu. A&#160;ze mě je potom,“ hlučně se
zasmál, „plukovník Pitomec.“</p>

<p class="e-bookprozatext">Zasmáli se všichni.</p>

<p class="e-bookprozatext">„Dovedete si představit, dámy a&#160;pane,“ pokračoval
plukovník, „jakou příležitost k&#160;nejapnému žertování to dávalo mým vojákům.
Těm, nutno ovšem říct, stačilo často i&#160;jméno, které jsem skutečně zdědil
po předcích. Ženské křestní jméno, je-li příjmením muže jako já,“ plukovník
opět sáhl po kníru, „zavdává téměř stejnou příležitost brusičům vtipu. Já
býval, proč to tajit, přísný důstojník. Pode mnou byla vojna jako řemen. Proto
mi vojáci brzy začali říkat ‚Sally, ta stará&#160;– ‘“ zmlkl, odkašlal si. „Promiňte,
dámy. Nehodí se to vyslovit. Vy to slovo patrně ani neznáte.“ </p>

<p class="e-bookprozatext"><span class="calibre3">Dívku s&#160;černýma
očima polil slabý ruměnec, zato šedooká pravila:</span></p>

<p class="e-bookprozatext">„No, já myslim, že ho znám. Když se vo někom řekne ‚Ta
stará&#160;– ‘ a&#160;je to důstojník, tak to může bejt jenom jedno slovo,
žejo?“</p>

<p class="e-bookprozatext">„Ano. Přesně tak!“ pravil plukovník a&#160;zdálo se,
že mu poněkud zbělel již tak dost bílý knír. „Ovšem ujalo se spíš to druhé. Můj
písař se jednou při psaní rozkazu zmýlil a&#160;naklepal mé jméno jako
plukovník Silly. Od té doby jsem byl pro celý pluk jenom ‚starý Pitomec‘. Ale
jinak, mohu snad říct, vojáci mě neměli neradi. A&#160;šli by za mnou do ohně.
Často také museli jít.“</p>

<p class="e-bookprozatext">Plukovník se odmlčel, zavládlo ticho. Vybledlé oči
starého vojáka diskrétně zavadily o&#160;jmenovku šedooké dívky a&#160;on
navázal na přerušené téma:</p>

<p class="e-bookprozatext">„Ostatně vaše jméno, slečno Adamsová, je také
zajímavé. Vsadil bych se, že nemít na konci to ‚s‘, i&#160;ono by zavdalo mým
vojákům dost příležitostí.“ Válečník se opět zarazil, bílý knír ještě víc
zbělel. „Zpět! Promiňte. Omlouvám se vám, slečno Adamsová. V&#160;drsném
vojenském prostředí člověk odvykne hovořit v&#160;přítomnosti dam. Chápete
doufám.“</p>

<p class="e-bookprozatext">Šedooká dívka pohlédla na svou jmenovku.</p>

<p class="e-bookprozatext">Stálo tam na témže stroji:</p>

<p class="e-bookprozatextuprostred">Miss Eve ADAMS</p>

<p class="e-booktirazacitacetext">„Nojo, vona tam je taky chyba,“
pravila. „To ‚s‘ na konci tam nemá bejt. Takže ty vaši vojáci by z&#160;toho
měli sr&#160;– chci říct švandy kopec, že? Já vim. Mě už na to moc lidí
upozornilo, že je to v&#160;jistým smyslu takový skoro až neslušný méno.“</p>

<p class="e-bookprozatext">„Proč neslušné?“ podivila se druhá mladá žena se
slovanskou tváří. Na rozdíl od plavovlásky mluvila však vzornou královskou
angličtinou, měla na sobě krajně prosté, téměř bezvýrazné šaty, na uších zato
velké zlaté klipsové náušnice v&#160;podobě lastur. Opakovala: „Proč neslušné?
Mně připadá krásné. Takové&#160;– biblické&#160;–“</p>

<p class="e-bookprozatext">„Biblický je. Jenomže u&#160;těchhle dvou z&#160;bible
si každej vzpomene na ten takzvanej dědičnej hřích a&#160;každej ví, že to, že
snědli to jabko, je míněno jenom obrazně, ponivač ve skutečnosti se provinili
něčím jiným,“ pravila rezignovaně šedooká mladá žena. „Každýho vola hned
napadne&#160;–“</p>

<p class="e-bookprozatext"><span class="calibre3">„Jména ovšem
přirozeně nic neznamenají,“ řekl rychle plukovník. „Já, ačkoliv mám ženské
jméno jako příjmení, nejsem, domnívám se, nijak zženštilý, ani nejsem, doufám,
víc než průměrně pitomý. A&#160;právě tak, podívejte se, třeba tady slečna
Abigail,“ řekl a&#160;sebral ze stolu jmenovku dívky s&#160;černýma očima. „Slečna
Abigail Wrongová,“ pravil zamyšleně a&#160;učinil galantní vtip, který
doprovodil diskrétně obdivným pohledem: „Slečna Abigail Vadná. A&#160;přece na
ní žádnou vadu nenalézám. <span class="e-booktirazacitacetextkurzivachar">And yet there’s
nothing wrong with her.</span>“</span></p>

<p class="e-bookprozatext">Černooká chtěla něco říct, ale plavovláska ji
předešla.</p>

<p class="e-bookprozatext">„Teda ty ména tady sou vopravdu legrace. To snad neni
samo sebou!“ Zírala poněkud užasle na jmenovku japonského gentlemana v&#160;želvovinových
brýlích.</p>

<p class="e-bookprozatext">Stálo na ní:</p>

<p class="e-bookprozatextuprostred">Mr. Toshiko KOZYMA</p>

<p class="e-bookprozatext"><span class="calibre3">„Tady pan </span>Kozyma<span class="calibre3"> taky&#160;– má takový méno&#160;– že by vojáci –“
zarazila se.</span></p>

<p class="e-bookprozatext">„Opravdu?“ otázal se pan Kozyma se zájmem. Seděl za
stolem nehybně, ruce sepjaté na ubruse, jedna schovaná vlastně v&#160;dlani
druhé ruky, trochu se podobal Buddhovi. „Ale moje jméno je staré japonské
jméno, které dnes už vlastně neznamená vůbec nic.“</p>

<p class="e-bookprozatext">„Japonsky,“ řekla dívka. „Jenže česky&#160;– no&#160;–“
a&#160;opět zmlkla.</p>

<p class="e-bookprozatext">Plukovník šestým vojenským smyslem pochopil.</p>

<p class="e-bookprozatext">„To je zajímavé. Něco podobného jako Sally, co? Něco
takového snad?“</p>

<p class="e-bookprozatext">„Jo. Něco takovýho,“ pravila dívka. „Vaši vojclove by
si s&#160;nim užili. Ale to je fakt, že ména vlastně neseděj.“ Pohlédla na svou
jmenovku. „Aspoň ne všechny ména. To je fakt, že tady Abigail žádnou vadu nemá.“</p>

<p class="e-bookprozatext">Černooká dívka chtěla opět něco říct, najednou ji však
cosi napadlo, zasmála se a&#160;sáhla si na pravou náušnici.</p>

<p class="e-bookprozatext">„Mýlíte se. Nejsem bohužel tak zcela bez vady,“ řekla
a&#160;sejmula zlatou mušli z&#160;pravého ucha. Užaslí stolovníci spatřili, že
oušku chybí boltec.</p>

<p class="e-bookprozatext">„Proto nosím tyhle náušnice,“ vysvětlila dívka a&#160;rychle
si zas nasadila efektní šperk. „Mám to od malička. Stalo se mi to za války.“</p>

<p class="e-bookprozatext">„Chápu,“ pravil vážně plukovník. „Londýnský blitz, že
ano?“</p>

<p class="e-bookprozatext">„Něco takového. Byla jsem ještě moc maličká, takže se
nepamatuju přesně.“</p>

<p class="e-bookprozatext">„Prokletá válka,“ pronesl ještě vážněji plukovník. „Každého
nás <span class="calibre3">tak či onak poznamenala. Já kupříkladu,
jestli dámy dovolí?“ pohlédl tázavě</span> z&#160;jedné dívky na druhou.</p>

<p class="e-bookprozatext">„Klidně,“ pravila šedooká.</p>

<p class="e-bookprozatext">Plukovník ponuře poodsedl od stolu a&#160;vysoukal si
nohavici. Objevilo se bledé vojenské lýtko a&#160;v&#160;holenní kosti hluboká
jamka, podobná malému kráteru.</p>

<p class="e-bookprozatext">„Průstřel ráží nula devět,“ pravil plukovník. „Na
barmské frontě. Občas se mi rána otevře a&#160;vyžádá si pak proklatě času,“
řekl. Když se dámy sdostatek pokochaly, spustil nohavici.</p>

<p class="e-bookprozatext">„To je hrozné,“ pravila slečna Wrongová.</p>

<p class="e-bookprozatext">„Estě že to neni nic horšího,“ ozvala se šedooká. „Jednomu
mýmu známýmu ustřelili na vojně ukazováček na levý ruce a&#160;von byl
houslista z&#160;povolání –“ zmlkla a&#160;vytřeštila oči.</p>

<p class="e-bookprozatext">Neboť pan Kozyma vyňal pravici, schovanou dosud
v&#160;dlani levé ruky, a&#160;natáhl ji rovně před sebe. Místo ukazováčku zela
mezi prsty ošklivá mezera.</p>

<p class="e-bookprozatext">„Jé!“ vyjekla dívka. „Vy&#160;– vy ste byl taky
houslista?“</p>

<p class="e-bookprozatext">„Ne,“ usmál se Japonec. „Jenom důstojník z&#160;povolání
v&#160;císařské armádě.“ Obrátil se zdvořile na anglického plukovníka. „Obávám
se, pane, že jsme byli to, čemu se říká nepřátelé.“</p>

<p class="e-bookprozatext">„Ale kdež, příteli,“ mávl rukou plukovník Sally. „Byli
jsme přeci oba vojáky z&#160;povolání. To nemá s&#160;osobními vztahy co činit.
Já jako mladý poručík bojoval už v&#160;první světové válce. A&#160;ujišťuji
vás, že mezi mými nejlepšími přáteli mezi válkami bylo několik rakouských
důstojníků. S&#160;jedním z&#160;nich jsem se sešel po druhé válce, když jsem
působil jako styčný důstojník v&#160;zajateckém táboře v&#160;Bavořích.
Opatřoval jsem mu tabák. Zatraceně dobrý chlapík!“ Plukovník pokýval hlavou
a&#160;zafilozofoval: „Ne, nikoliv, říkám vám. Jedním z&#160;největších
neštěstí doby je to, že se vášně, myslím politické vášně, zatahují i&#160;do
armády. Za mého mládí bývala vojna řemeslo. Proto jsme ještě dovedli ctít věci
znalého protivníka. Dnes?“ Opovržlivě mávl rukou. „Za mých časů by tomu nikdo
nevěřil. Ale dopouštějí se zvěrstev, a&#160;dokonce i&#160;důstojníci, na
válečných zajatcích, pane! To je konec!“ Bledý důstojníkův knír opět zbělel. „Kde
jste bojoval?“ obrátil se na pana Kozymu. „Ne snad také v&#160;Barmě?“</p>

<p class="e-bookprozatext">„Také,“ odvětil Japonec. „Tam také. Ale většinu války
jsem strávil v&#160;Singapuru.“</p>

<p class="e-bookprozatext">„Och, Singapur!“ vzdychl plukovník a&#160;zasnil se.
Pak se ovládl: „Promiňte, dámy. Téměř jsem podlehl sentimentálním vzpomínkám
starého válečníka.“ Zasmál se. „Je to zatraceně zvláštní. Všichni máme
neobvyklá jména, všechny nás tělesně poznamenala válka&#160;– vlastně vás,
slečno Adamová, doufám nikoliv.“ Šedooká dívka sebou škubla.</p>

<p class="e-bookprozatext">„Tělesně&#160;– snad ani ne. Ačkoli&#160;– já teda
nevim. Voni měli takovej Ústav rasovýho bádání. Myslim Němci. Jednou dostaly
všechny holky na hradeckejch gymplech vobsílku&#160;– my dvě na biskupáku taky&#160;–
a&#160;musely sme se dostavit do Ústavu rasovýho bádání, a&#160;tam nás fotili
ze všech stran, teda nahatý, a&#160;měřili nám všechny možný tělesný rozměry –“</p>

<p class="e-bookprozatext">„Ehm&#160;– skutečně?“ pravil plukovník.</p>

<p class="e-bookprozatext">„Fakticky,“ řekla dívka. „Asi jako jestli slovanská
rasa se asi nějak liší vod germánský nebo co&#160;– potom některý ty parchanti
prodávali některý ty fotky po barech&#160;– byla z&#160;toho i&#160;vostuda&#160;–
veledůstojnej pán Nebeský, řiditel biskupáku, protestoval na gestapu, ponivač
zrovna moje a&#160;Lubomířiná fotka padla do ruky jednomu číšníkovi, kterej to
veledůstojnýmu pánovi řek ve zpovědnici, tak veledůstojnej pán s&#160;těma
fotkama šel na gestapo a&#160;voni si ho tam nechali. Ale taky to přežil, jenže
tam dostal tuberkulózu&#160;–“ plavovláska si všimla zaraženého ticha, rudého
nádechu své sousedky a&#160;plukovníkových vůčihledně bělajících knírů a&#160;honem
pravila:</p>

<p class="e-bookprozatext">„Ale tělesně teda ne. To mě teda válka tělesně
nepoznamenala. To až pozdějc. To&#160;–“</p>

<p class="e-bookprozatext">Opět nedořekla, co měla na mysli, neboť do jídelny
vstoupil lodní důstojník a&#160;silným hlasem oznámil, že plavecký bazén
turistické třídy právě zahájil provoz.</p>

<p class="e-bookhvezdickystred">*&#160;*&#160;*</p>

<p class="e-booktirazacitacetext">Sešly se tam&#160;– obě mladé ženy&#160;–
den nato před obědem. Plavovláska byla dychtivá všech požitků, k&#160;nimž ji
opravňoval lodní lístek turistické třídy, a&#160;nakonec přemluvila svou
zdrženlivější společnici, s&#160;níž sdílela nejen stůl, ale i&#160;kajutu.</p>

<p class="e-bookprozatext">Bok po boku vkročily do vyhřátého sálku, plavovláska v&#160;plavkách
typu minibikini, černooká Abigail v&#160;černém koupacím oděvu ke krku, a&#160;pohled
na bazén je zklamal. Na reklamních fotografiích společnosti Cunard Line
laškovaly v&#160;něm zástupy pasažérů obojího pohlaví, ale tento bazén byl
stěží s&#160;to pojmout tlustého pána, jenž se zde pokoušel zhubnout. Když
dívky schlíple vklouzly do zelených vln a&#160;vypluly, taktak se provlekly po
obou stranách rotundního plavce kraulujícího v&#160;protisměru a&#160;on navíc
kopl plavovlásku nechtě do ledvin. Proto se opatrně stáhly do koutku bazénu,
držely se okraje, chvilkami se pokoušely na sebe šplouchat a&#160;jinak
dovádět, jak to viděly na plakátě, ale tlustý weight watcher znemožňoval
soustředění. V&#160;podstatě tedy čekaly, až ho to převalování semtam omrzí.</p>

<p class="e-bookprozatext">Dočkaly se. Muž se těžce vyhrabal z&#160;bazénku,
hladina sahající dívkám po bradu rázem poklesla, takže ze zelených vln se
vynořily plavovlásčiny téměř obnažené vnady, a&#160;pán oddusal do kabiny.</p>

<p class="e-bookprozatext"><span class="calibre57">„Která dřív&#160;–
tam a&#160;zpátky!“ navrhla Abigail, odpočítala do tří a&#160;obě vyrazily. Ta
v&#160;bikini byla zřetelně slabší. Černovláska ji vzala téměř o&#160;polovinu
délky, otočila se profesionálním saltem pod vodou a&#160;zdravými rázy kraulovala
k&#160;protějšímu konci bazénu. Za ním byly kabiny.</span></p>

<p class="e-bookprozatext"><span class="calibre3">Plavovláska
rekreačně doplula k&#160;obrátce, provedla obrat a&#160;s&#160;hlavou opatrně
vztyčenou nad hladinou plovala za hbitější společnicí. Právě když se Abigail už
téměř dotkla cíle, rozlétla se dvířka pánské kabiny a&#160;z&#160;nich se
vyřítil divoký muž. Přes břicho se mu táhla ohnivá jizva, zběsile zaječel
a&#160;vrhl se jako opice černovlásce přes hlavu do bazénu. Černovlásku to tak
polekalo, že začala polykat andělíčky.</span></p>

<p class="e-bookprozatext">Když ji plavovláska s&#160;pomocí divokého muže&#160;–
byl to, vyšlo najevo, pan Kozyma&#160;– vytáhla na břeh, byla ve tváři zelená a&#160;ležela
téměř v&#160;bezvědomí. Dopravili ji do kajuty, kde jí lodní lékař, nejprve ji
pečlivě a&#160;zevrubně prohlédnuv, dal injekci pro spaní, takže večer byla už
zase jako rybička.</p>

<p class="e-bookhvezdickystred">*&#160;*&#160;*</p>

<p class="e-booktirazacitacetext">Ale do jídelny se nedostavila. Do
jídelny se toho dne dostavilo vůbec málo pasažérů. Asi dvě hodiny před obědem
vjel parník do škaredé zimní bouřky, a&#160;tak místo bifteků polykala většina
cestujících prášky proti mořské nemoci.</p>

<p class="e-bookprozatext">Kromě několika Atlantikem ostřílených anglických
starých panen, tlustého muže, jenž si, nedbaje bouře, zdatně vynahrazoval ranní
plaveckou kúru a&#160;dvou pobledlých číšníků, nebyl v&#160;jídelně nikdo. V&#160;poslední
chvíli přišla ještě rovněž pobledlá šedooká dívka, neboť ta se nehodlala vzdát
žádného požitku, k&#160;němuž ji opravňoval lodní lístek turistické třídy.
Protože číšníci v&#160;důvěře v&#160;léčivé účinky čerstvého vzduchu otevřeli v&#160;jídelně
kulatá okna dokořán, byla tam zima a&#160;dívka seděla v&#160;minkovém kožiše.</p>

<p class="e-bookhvezdickystred">*&#160;*&#160;*</p>

<p class="e-booktirazacitacetext">Mr. Rightovi se nakonec podařilo
prolomit sevření a&#160;přeběhnout po můstku první třídy, právě když se začal
odpoutávat od mola. Uklidněn zabýval se pak pět minut pokryteckým máváním za
vzdalující se paní Deborah Bellovou a&#160;svým zmenšujícím se zmenšeným
dvojníkem. Potom je, i&#160;s&#160;babylónem na březích Hudsonu, pohltila mlha.
Mr. Right seběhl rychle do lodního baru, posílil se dvojitým bourbonem, a&#160;aniž
si oddechl, počal systematicky pátrat po šedooké mladé ženě v&#160;minkovém kožiše.</p>

<p class="e-bookprozatext">Od té doby uplynuly téměř tři dny, loď urazila
polovinu vzdálenosti mezi kontinenty, ale Mr. Right dosud pátral bez úspěchu.
Přesto se nevzdával. Proslídil už všechny prostory první třídy, prostudoval seznamy
jejích pasažérů a&#160;dal si číšníkem ukázat všechny dámy, jejichž jména zněla
slovansky. Totéž opakoval v&#160;kabinové třídě, a&#160;nakonec, jen kvůli
úplnosti a&#160;klidnému svědomí (protože minkový kožich to prakticky
vylučoval) zamířil třetího dne do prostorů třetí třídy, již snobská doba
přejmenovala na třídu turistickou. Tam, nevěře vlastním očím, spatřil ve skoro
prázdné jídelně minkový kožich a&#160;v&#160;něm mladou ženu, překonávající
obraz, jenž utkvěl Mr. Rightovi ve vzpomínce. Seděla samotinká u&#160;stolu pro
čtyři a&#160;hleděla&#160;– Mr. Rightovi se zdálo, že nešťastně&#160;– na
polovinu obrovského bifteku na talíři před sebou, jako by se k&#160;něčemu
odhodlávala.</p>

<p class="e-bookprozatext">Zkušený Mr. Right se k&#160;ní nejprve přiblížil
zezadu a&#160;přečetl si jmenovku u&#160;talíře. Zaplesal. Sám osud mu vkládal
do ruky ideální otevření zajímavé partie.</p>

<p class="e-bookprozatext">Oběhl sál, zpomalil a&#160;elegantním krokem&#160;–
pokud mu to dovolovalo vlnobití&#160;– blížil se ke krásce frontálně, záře
úsměvem. Mladá žena nabrala dech, ukrojila pětidekovou porci, vložila si ji do
úst a&#160;zbledla.</p>

<p class="e-bookprozatext">Mr. Right přistoupil těsně ke stolku.</p>

<p class="e-bookprozatext">„Good morning, Miss Wrong. I’m Mr. Right,“ pravil
duchaplně. „Nezdá se vám, že se k&#160;sobě nádherně hodíme?“</p>

<p class="e-bookprozatext">Plavovláska těžce spolkla obrovské sousto a&#160;zezelenala.</p>

<p class="e-bookprozatext">„Cože?“ otázala se.</p>

<p class="e-bookprozatext">„Well,“ pravil Mr. Right. „Smím si přisednout, že ano?“
a&#160;bez rozpaků tak učinil. „Wrong&#160;– Right&#160;– Špatná&#160;– Dobrý&#160;–
to se ideálně doplňuje.“</p>

<p class="e-bookprozatext">Dívka pohlédla na velký zbytek bifteku, opět v&#160;sobě
něco přemohla a&#160;patrně s&#160;nechtěnou stručností pravila:</p>

<p class="e-bookprozatext">„You’re wrong.“</p>

<p class="e-bookprozatext">„No, I’m Right,“ odvětil žertovně Mr. Right.</p>

<p class="e-bookprozatext">„You are not!“ zavrtěla hlavou. „Já se nejmenuju
Wrongová. To ta druhá tady,“ kývla hlavou k&#160;prázdné židli. „Je jí špatně,
tak leží. Moje menovka je támhle,“ ukázala hlavou, zhypnotizovala další sousto
na vidličce a&#160;nacpala si je do úst.</p>

<p class="e-bookprozatext">Mr. Right, poněkud zklamaný ztracenou možností slovní
hříčky, ale nikoliv odstrašený ve svém útoku, zdvihl označenou jmenovku a&#160;radostně
zjistil, že osud mu nahrává přímo na smeč. Na jmenovce si přečetl:</p>

<p class="e-bookprozatextuprostred">Miss Eve ADAMS</p>

<p class="e-bookprozatext">Někdo osudu pomohl tím, že přeškrtal poslední písmeno
jména, a&#160;Mr. Right mu za to v&#160;duchu vzdal díky.</p>

<p class="e-bookprozatext">„O!“ zašveholil okouzleně. „Rozkošné jméno, slečno!
Přímo voní&#160;– dýše&#160;– víte čím?“</p>

<p class="e-bookprozatext">Plavovláska se odhodlala k&#160;polknutí a&#160;byla
nucena uchýlit se ke sklenici s&#160;pivem. Zelený odstín tváře nabyl na
sytosti. Teprve když vypila do dna, pravila slabounce:</p>

<p class="e-bookprozatext">„To teda určitě nevim!“</p>

<p class="e-bookprozatext">Mr. Right, ač zkušený, přeslechl ironii, nebo ji snad
považoval za slovanský akcent.</p>

<p class="e-bookprozatext">„Povím vám to,“ pravil s&#160;úsměvem. „Vaše jméno
voní&#160;– hříchem! Rajským hříchem!“</p>

<p class="e-bookprozatext">„Hm,“ dívka pohlédla na Mr. Righta šedivýma očima. „To
už semtam někdo vobjevil, víte? Ňákejch, počítám, takovejch asi tisíc, samí moc
vtipný&#160;–“ v&#160;tu chvíli se lesní nádech proměnil v&#160;listovou zeleň,
plavovláska strnula, vstala, zapotácela se, pravila docela bez akcentu „Promiňte!“
a&#160;vrávoravě se rozběhla k&#160;východu. Minkový kožich zapomněla na židli.</p>

<p class="e-bookprozatext">Mr. Right, pořád nezdolán, sebral minkový kožich
a&#160;beze spěchu se vydal do haly k&#160;toaletám.</p>

<p class="e-bookhvezdickystred">*&#160;*&#160;*</p>

<p class="e-booktirazacitacetext">Když plavovláska před rokem plula
po Atlantiku opačným směrem, snila o&#160;hezkých a&#160;zámožných mužích
v&#160;zemi za oceánem. Sny se jí poměrně hojně realizovaly, bohužel jinak, než
si představovala. Nyní jí z&#160;nich zbýval pouze ten minkový kožich. Proto
když vyšla do haly, už opět barově bledá, a&#160;spatřila toho evidentně zadaného
pána (dobře si všimla druhého minkového kožichu na manhattanském molu) s&#160;jejím
kožichem (od jiného pána) přes ruku, byla pevně rozhodnuta sen už žádným
způsobem nerealizovat. Mořská nemoc a&#160;blížící se břehy Evropy v&#160;ní
však rozhodnutí poněkud oslabily, a&#160;skotská whisky&#160;– ale ta docela
speciální, dvaatřicet dolarů láhev, kterou Mr. Right v&#160;baru první třídy
objednal a&#160;znalecky (Mr. Right rozuměl takovým efektům) blondýnce
předvedl, jak na stěnách sklenice zůstává po ušlechtilém nápoji slaboučký film&#160;–
ten nápoj, jenž ničí žal a&#160;dobrá předsevzetí, plavovlásku osudově
ovlivnila v&#160;pocitech vůči zadanému Mr. Rightovi. Pomyslela si jenom na
sebeomluvu, že i&#160;zadaní lidé se koneckonců rozcházejí, a&#160;přijala pozvání
k&#160;večeři.</p>

<p class="e-bookprozatext">Hned nato jí to udělalo velké starosti. Flitrová róba
přes všechnu falešnou nádheru pravému minkovému kožichu nestačila. Ale
blondýnka si řekla: Ať si trhne nohou! Líbím se mu já, nebo ten kožich? a&#160;hrdě
vešla do jídelny první třídy, vrhajíc flitrem světýlka na všechny strany. S&#160;uspokojením
zjistila, že příliš intimní osvětlení v&#160;restauraci koná opelichanému
flitru stejnou službu jako příliš oslnivé osvětlení na pódiu v&#160;různých
barech světa, a&#160;mimoto Mr. Right věnoval pozornost spíše těm povrchům její
osobnosti, které róba nezahalovala.</p>

<p class="e-bookprozatext">Přes všechnu horečnou činnost nebyl však Mr. Right s&#160;to
zajistit místo u&#160;stolu pro dva. Oceán se odpoledne uklidnil, prášky
vykonaly dobré dílo a&#160;polední půst vyhnal všechny cestující k&#160;večeři.
Mr.&#160;Right a&#160;jeho plavovlasá akvizice seděli proto u&#160;stolu s&#160;postaršími
manželi ortodoxně židovského vyznání.</p>

<p class="e-bookprozatext">Mr. Right objednal cosi, o&#160;čem plavovláska nikdy
neslyšela. Číšníci to přinesli. Podobalo se to vánočnímu stromečku a&#160;mladá
žena na to hleděla užasle. Z&#160;chromových větví visely kusy masa nejrůznějších
druhů (Mr. Right se vyznal i&#160;v&#160;takových efektech)&#160;– kuřecí
a&#160;krocaní stehýnka, celá křepelka a&#160;pod ní v&#160;alabastrových košíčkách
plody moře s&#160;růžovými a&#160;červenými krunýři. Starořímská úprava spíše
než opulentní množství (blondýnka pocházela ze země, která se v&#160;jídle
nevyznačuje střídmostí) vyrazila plavovlásce dech, takže si nevšimla ani
závistivého pohledu bradatého ortodoxního pána, ani pohledu Mr. Righta, který,
odhadnuv uspokojivý účin masného stromečku, mírně pokynul hlavou číšníkovi.
Číšník zvedl ruku v&#160;bílé rukavici a&#160;pokropil stromeček francouzským
koňakem. Ortodoxní pán se smutně nadýchl vůně pěti hvězdiček, dívce se zamotala
hlava. Než stačila něco říct, druhý číšník křesl stříbrným křesadlem a&#160;stromeček
se vzňal. Hořel jasným plamenem a&#160;v&#160;jeho svitu přinesli ortodoxní
dvojici ploché konzervy s&#160;jakousi nepopsatelnou kaší. Dívka zírala na
planoucí stromeček velikýma šedivýma očima. Stromeček zvolna zhasínal a&#160;plavovláska
litovala, že se to musí sníst. Ne tak ortodoxní pán. Ten zabručel a&#160;otočil
se k&#160;manželce:</p>

<p class="e-bookprozatext">„Hano, já to snad nevydržím! Musí, krucifix, pořádat
tý děvce žranici zrovna u&#160;našeho stolu?“</p>

<p class="e-bookprozatext">Mr. Right zpozoroval, že jeho společnice sebou trhla,
pak jako by se otřepala, a&#160;bylo zřejmě po pyrotechnickém efektu.</p>

<p class="e-bookprozatext"><span class="calibre3">„Jé, vy ste taky
Češi?“ pravila s&#160;úžasem. Nato ji okamžité nadšení přešlo, mezi obočím se
jí utvořila vráska a&#160;dívka pravila agresivně. „A&#160;kdo je u&#160;vás
děvka, vy jeden dědku nevoholenej?“ </span></p>

<p class="e-bookprozatext"><span class="calibre3">Mr. Right
překvapeně povytáhl obočí. Bradatý pán zbledl, zrudl a&#160;začal se velmi
okázale a&#160;velmi dlouho omlouvat cizí řečí. Plavovláska očividně trucovala,
bradatý pán pokorně naléhal, Mr. Right se několikrát pokusil zjistit, o&#160;čem
se mluví, ale ignorovali ho. Teprve když masa na stromečku počala nebezpečně
chladnout, nechala se blondýnka uchlácholit a&#160;pravila zcela zničenému
duchovnímu mojžíšského vyznání:</span></p>

<p class="e-bookprozatext">„No dobrý. Já vim, že moje šaty na tenhle salón
nevypadaj. Já se ale živim poctivě, mě žádnej milionářskej vobejda nevydržuje
a&#160;nejsem žádná děvka&#160;–“</p>

<p class="e-bookprozatext">„Jistě, promiňte, proboha!“</p>

<p class="e-bookprozatext">„– ale zpěvačka,“ dořekla dívka. „A&#160;chudá česká
holka vod Pragokoncertu se snad může mít jednou dobře, ne? Dyž se najde
prachatej vosel, kterej je vochotnej strojit vánoční stromek z&#160;vepřovýho
v&#160;marný naději, že za to dostane, co mylně očekává. To teda nedostane,
pane&#160;– pane&#160;–“</p>

<p class="e-bookprozatext">„Stein,“ úslužně přispěl pán.</p>

<p class="e-bookprozatext">„– pane Stein. To si teda nemyslete! Já teda nejsem
žádná taková ňáká&#160;–“ plavovláska se dostávala do ráže jako vždy, když
o&#160;sobě zaslechla něco, co nebyl totální výmysl.</p>

<p class="e-bookprozatext">Mr. Right ji, asi popáté a&#160;tentokrát poprvé
úspěšně, přerušil:</p>

<p class="e-bookprozatext">„Lady and gentleman jsou také Češi?“</p>

<p class="e-bookprozatext">„Původně,“ pravil pan Stein. „Nyní jsme občané
Izraele,“ a&#160;smutně se zahleděl na svou kaši.</p>

<p class="e-bookprozatext">Udobřená plavovláska si toho všimla a&#160;vztek ji
zcela přešel.</p>

<p class="e-bookprozatext">„Heleďte, pane Stein, nechcete si vzít s&#160;náma?“
řekla anglicky. „Vy to máte jak v&#160;koncentráku, a&#160;tady je žrádla jak
pro dvacet stokilovejch.“</p>

<p class="e-bookprozatext">„Bohužel, slečno,“ pravil pan Stein a&#160;zašilhal
k&#160;vedlejšímu stolu, kde rodinka oděná ve fraky a&#160;lesklé toalety
chmurně vyjídala obsah podobných konzerv. „Náboženství mi to bohužel
nedovoluje, ani na cestách,“ řekl smutně. „Ke všemu jim košer kuchař onemocněl,
tak servírují tyhle konzervy,“ usmál se kysele. „A&#160;vaše přirovnání, slečno,
je trefné. I&#160;mně skoro připomínají koncentrák.“</p>

<p class="e-bookprozatext">„Vy jste byl v&#160;koncentráku?“ zeptal se Mr. Right
s&#160;neomaleným zájmem lidí, jimž nikdy nic takového nehrozilo.</p>

<p class="e-bookprozatext">Pan Stein přikývl.</p>

<p class="e-bookprozatext">„Strašné, co?“ pokračoval bez zábran Mr. Right. „Člověku
se ani nechce věřit, že je to pravda, co lidé, co tam byli, ří&#160;–“</p>

<p class="e-bookprozatext">„Tak že bysme se do toho dali, ne,“ přerušila ho
plavovláska.</p>

<p class="e-bookprozatext">Mr. Right na okamžik zapomněl, co chtěl říct,
a&#160;s&#160;úsměvem jí pokynul. Dívka se hbitě zmocnila ohořelé křepelky,
dvou kuřecích a&#160;tří žabích stehýnek, obrovského kusu vepřového a&#160;hromádky
krevet. Mr. Right napíchl langustí zadeček, položil si jej na talíř před sebou,
vzpomněl si, co chtěl říct, a&#160;pokračoval:</p>

<p class="e-bookprozatext">„Skutečně je to někdy až příliš neuvěřitelné. Četli
jste o&#160;té vraždě minulý týden?“ Nepřesvědčil se, zda četli, surově rozřízl
langustí krunýř, a&#160;s&#160;chutí pojídaje, vyprávěl: „Nějaká
pětadvacetiletá dívka zastřelila asi padesátiletého muže. Vyšetřováním se
zjistilo, že ten člověk byl za války dozorcem v&#160;koncentráku a&#160;zabil
tam jejího otce. A&#160;ona, po dvaceti letech&#160;– co byste tomu řekli?“</p>

<p class="e-bookprozatext">Pan Stein pokýval hlavou.</p>

<p class="e-bookprozatext"><span class="calibre13">„Nevím. Možná že je
to ode mne kruté, ale&#160;– já to chápu.“ Pohlédl na</span> manželku a&#160;pak
pokračoval: „Já bych na jejím místě také asi nebyl schopen čekat na spravedlnost.
Vzal bych ji do svých rukou.“</p>

<p class="e-bookprozatext">„Ovšem, plně vám rozumím,“ pravil Mr. Right. „Pochopitelné
to je, ale teď, v&#160;hlubokém míru, když už se takové věci nedějí,“ vykládal
a&#160;nevšiml si skeptického úsměvu, který se objevil na obličeji jeho
společnice, „těžce ospraveditelné. Za žádných okolností nesmíme ze zvyků války
dělat zákony míru!“ pravil téměř moudře, samého ho to překvapilo a&#160;povzbuzen
dodal: „Já sám, nerad o&#160;tom mluvím, ale když už to přišlo na přetřes, já
sám bych měl dobrý důvod se mstít, ale přesto&#160;–“ odmlčel se; zdálo se, že
zcela zapomněl na přítomnost blondýnky, které připravil tu hostinu s&#160;úmysly
jistě ne zcela čestnými, a&#160;pokračoval, jako by to byl nějaký jiný Mr.
Right: „Ano. Přesto bych toho chlapa pohnal před řádný soud. Vzít zákon do vlastních
rukou vrhá člověka nazpět, do časů, z&#160;nichž lidstvo už vyspělo. To není
spravedlnost, nezlobte se, ale pomsta.“</p>

<p class="e-bookprozatext">„Je čas míru a&#160;čas války,“ pravil tiše pan Stein.
„V&#160;míru&#160;– aspoň ve vaší zemi&#160;– vám sotva kdo může udělat něco
tak strašného, abyste měl morální právo brát zákon do vlastních rukou. Ale za
války&#160;– a&#160;v&#160;jiné zemi&#160;–“</p>

<p class="e-bookprozatext">„Tohle bylo za války,“ skočil mu do řeči ten nějaký
jiný Mr. Right. „A&#160;v&#160;zatraceně jiné zemi. A&#160;přesto bych nebyl
s&#160;to ho zabít. I&#160;když,“ připustil, „i když od té doby si pečlivě
prohlížím každého staršího Japonce.“</p>

<p class="e-bookprozatext">Dívce ve flitrové róbě zaskočilo. Nebylo divu,
očesávala stromeček i&#160;za Mr. Righta, který zapomněl už i&#160;na pouze
zpola zpracovaný langustí zadeček před sebou. Když opět popadla dech, zeptala
se:</p>

<p class="e-bookprozatext">„Proč Japonce?“</p>

<p class="e-bookprozatext">„Protože mou sestru zastřelil Japonec,“ pravil
důstojně ten poněkud jiný Mr. Right. „Císařský důstojník. Za okupace Singapuru.“</p>

<p class="e-bookprozatext">„Ach bože!“ řekla paní Steinová. „Tak vás taky&#160;–
ta válka&#160;–“</p>

<p class="e-bookprozatext">„Ano. A&#160;jen proto, že její muž, který ani nebyl
voják, a&#160;dokonce ani Evropan, vyvíjel&#160;– podle nich&#160;–“ řekl Mr.
Right ironicky, „protijaponskou činnost. Zastřelili je oba. Dítě jenom,“ při
tom slově Mr. Right opět ironicky zvýšil hlas, „ztloukli do bezvědomí. Ujala se
ho naštěstí sestřina čínská služebná, a&#160;ta ho prý po válce předala rodině
nějakých anglických misionářů. Nikdy jsme je nevypátrali. Vidíte. Měl bych tedy
možná také plné právo,“ pravil Mr. Right, „ale nikdy bych to neudělal. Aspoň
myslím. Na to je příslušný soud pro válečné zločiny.“</p>

<p class="e-bookprozatext">Vtom si všiml, že plavovláska, kvůli níž inscenoval
ten táborák, na něho vyjeveně zírá. Uvědomil si, že válka je dávno pryč a&#160;čekají
ho nyní radosti míru. Proměnil se opět v&#160;obvyklého Mr. Righta a&#160;pravil
světácky:</p>

<p class="e-bookprozatext">„Ale nechme toho. Co je pryč, je pryč! Radujeme se, že
jsme měli větší štěstí než ti, kterým budiž země lehkou. Pojďte, napijeme se!“</p>

<p class="e-bookprozatext">Dívka však jenom vyjeveně civěla, jak husté burgundské
prýští do broušených pohárků, a&#160;pak se bezduše zeptala:</p>

<p class="e-bookprozatext">„Nechyběl tomu Japonci na levý ruce ukazovák?“</p>

<p class="e-bookprozatext"><span class="calibre13">Láhev burgundského
cinkla o&#160;křišťál. Světácký Mr. Right se zarazil.</span></p>

<p class="e-bookprozatext">„Jak to víte?“</p>

<p class="e-bookprozatext">„A&#160;neměl&#160;– neměl von na břiše takovou jizvu&#160;–
přes celý břicho&#160;– skoro jako vod harakiri?“</p>

<p class="e-bookprozatext">„Jak&#160;– jak tohle všechno víte?“ pravil s&#160;podezřením
Mr. Right. „Sestřina služebná ho tak popisovala&#160;– ale kde vy jste se&#160;–?“
postavil láhev burgundského nebezpečně na okraj stolu. Číšník ji beze slova
přemístil víc doprostřed.</p>

<p class="e-bookprozatext">Dívka v&#160;opelichaném flitru odstrčila talíř
a&#160;řekla: „Mně to nechutná.“</p>

<p class="e-bookhvezdickystred">*&#160;*&#160;*</p>

<p class="e-booktirazacitacetext"><span class="calibre3">Vypadalo
to, že svoje původní, ne úplně mravné úmysly Mr. Right pro ten večer odloží.
Nebylo pochyb, že někdejší singapurský zabiják a&#160;pan Kozyma jsou jedna
a&#160;táž osoba. Shoda nejméně čtyř znaků&#160;– chybějícího prstu, jizvy na
břiše, místa a&#160;doby&#160;– by v&#160;sebelegalističtější společnosti
postačila k&#160;vydání zatykače. Mr. Right také cestou z&#160;jídelny první do
jídelny třetí třídy opakoval, že nic jiného než trestní stíhání nemá v&#160;úmyslu.</span></p>

<p class="e-bookprozatext">Večeře v&#160;turistické třídě, nezdržovaná planoucími
stromečky, však už skončila. „Mr. Kozyma?“ řekl jim číšník. „Panstvo od vašeho
stolu, slečno,“ oslovil plavovlásku, „odešlo hrát bingo do společenské
místnosti.“</p>

<p class="e-bookprozatext">Když tam dorazili, bylo bingo turistické třídy v&#160;plném
proudu. Kolem štěstí otáčel třetí lodní důstojník a&#160;rozjařené anglické
panny s&#160;komickými čepičkami z&#160;papíru na fialových přelivech hazardně
sázely <span class="e-booktirazacitacetextkurzivachar">halfpennies</span><i class="calibre10">.</i> Třebaže
však plavovláska i&#160;Mr. Right proslídili sál křížem krážem, nespatřili
nikde ani pána v&#160;brýlích ze želvího krunýře, ani slečnu se zlatými mušlemi
v&#160;uších, ani prkennou postavu se sněhobílým knírem.</p>

<p class="e-bookprozatext">V&#160;Mr. Rightovi, pro něhož minulost,
sebestrašnější, ale už hodně dávná, neměla nikdy takový význam jako
sebefrivolnější přítomnost, zájem o&#160;pana Kozymu klesal úměrně s&#160;tím,
jak v&#160;něm stoupalo vědomí blondýnčiny přítomnosti a&#160;krátící se
plavby.</p>

<p class="e-bookprozatext">„Koneckonců,“ řekl, když odcházeli ze sálu, „na lodi
mi neuteče. Přijdu zítra při snídani. Teď,“ mohutně se nadýchl naftových
výparů, které do turistické třídy pronikaly odněkud ze strojovny, „cítíte ten
vzduch? To je oceán! Pojďme se projít na promenádní palubu. Bude tam krásná
noc.“</p>

<p class="e-bookprozatext">I&#160;blondýnka byla koneckonců jenom blondýnka
a&#160;vyhlídka na promenádní palubu první třídy po boku muže s&#160;vyhlídkou
na rozchod jí nebyla proti mysli. Ale protože ke vchodu do prostoru první třídy
se šlo kolem turistických kajut, svědomitě řekla: </p>

<p class="e-bookprozatext">„Počkejte na mě. Mrknu se k&#160;nám, jestli tam není
Abigail a&#160;jestli náhodou neví, kam šel.“</p>

<p class="e-bookprozatext">Abigail v&#160;kajutě byla. Ležela na dolním kavalci
a&#160;vážně si četla ve velké knize se zlatým nápisem, jenž jasně zářil ve
svitu noční lampičky. Cotton Mather: WONDERS OF THE INVISIBLE WORLD, četla
plavovláska a&#160;podivila se, že jí spolubydlící dosud nic neřekla o&#160;svém
zájmu o&#160;mikroskopii.</p>

<p class="e-bookprozatext">„Nevidělas někde Kozymu?“ otázala se.</p>

<p class="e-bookprozatext">Abigail položila knihu na přikrývku.</p>

<p class="e-bookprozatext">„Viděla. Doprovodil mě ke kajutě a&#160;říkal, že si
ještě půjde zahrát bingo se Sillym&#160;– Sallym,“ opravila se.</p>

<p class="e-bookprozatext">„To je divný. Teď tam nejsou. Ani Sally, ani Kozyma.“</p>

<p class="e-bookprozatext">„Nešli do baru?“</p>

<p class="e-bookprozatext">„Asi jo. Tak dobrou noc.“ Plavovláska mrkla do
zrcadla, načechrala si ofinu a&#160;vypadla.</p>

<p class="e-bookhvezdickystred">*&#160;*&#160;*</p>

<p class="e-booktirazacitacetext">Prožila pak nejdřív (kratičký)
romantický večer na promenádní palubě (byl tam příliš velký mráz a&#160;vítr) a&#160;potom
(také bohužel krátký, ale zato slibný) večírek v&#160;baru první třídy. Mr.
Right použil všech taktických i&#160;strategických triků své dlouhé a&#160;úspěšné
válečnické kariéry a&#160;dal jí brzy zcela zapomenout na rozhodnutí žádný sen
už nerealizovat. Prováděl právě závěrečný obchvat, po němž očekával
bezpodmínečnou kapitulaci, když vtom ho stihla nemilá věc. Požil zkaženou
ústřici. Jeho žlučník, ačkoliv před bojem preventivně zajištěný prášky, přemohl
prevenci a&#160;vzbouřil se s&#160;takovou razancí, že zkušený Mr. Right byl
nucen s&#160;trapnými omluvami odplížit se do svého nevyužitého apartmá.
Plavovlásku doprovodil zpět do turistické třídy velmi přepodplacený pikolík.</p>

<p class="e-bookprozatext"><span class="calibre3">Trochu ji to
otrávilo. Utěšila se však, že loď popluje oceánem ještě dvě noci, a&#160;smířila
se i&#160;s&#160;tím, že nejméně v&#160;jedné anebo možná v&#160;obou z&#160;těch
dvou nocí pravděpodobně zhřeší. Vzpomněla si na předsevzetí a&#160;opravila ho
v&#160;tom smyslu, že v&#160;případě realizace Mr. Righta nespokojí se pouhým
kožichem. Alespoň ne pouze minkovým.</span></p>

<p class="e-bookprozatext">Když v&#160;půl dvanácté zapnula náramkové hodinky
okolo pelesti horního lůžka a&#160;v&#160;zatím nevyužitém svůdnickém pyžamku
se vydrápala nahoru, neměla tušení, že tentokrát ji před hříchem ochrání další,
ještě mnohem nemilejší věc, jež stihne zkušeného Mr. Righta.</p>

<p class="e-bookhvezdickystred">*&#160;*&#160;*</p>

<p class="e-booktirazacitacetext">K&#160;snídani se dostavila
pobledlá slečna Abigail, dorůžova vyspalá plavovláska a&#160;plukovník Sally se
splihlým knírem a&#160;nápadnými pytlíky pod očima.</p>

<p class="e-bookprozatext">„Příliš mnoho režné,“ vysvětlil oběma dámám. „Nejsem
už, co jsem býval. Za starých časů vypil jsem za noc dvě i&#160;tři lahve
a&#160;ráno v&#160;sedm býval jsem zcela svěží na cvičišti.“</p>

<p class="e-bookprozatext">Pan Kozyma se u&#160;snídaně neobjevil. Plukovníka to
udivilo: </p>

<p class="e-bookprozatext">„Kde ten člověk je? Když jsem vstával, v&#160;kajutě
už nebyl. Večer&#160;– well, nevím, byl-li tam večer. Vrátil jsem se, popravdě
řečeno, z&#160;herny až za svítání a&#160;byl jsem, s&#160;prominutím, poněkud
podroušený,“ zachechtal se. „On spí na horním kavalci. Ráno jsem si ho nevšiml.“</p>

<p class="e-bookhvezdickystred">*&#160;*&#160;*</p>

<p class="e-booktirazacitacetext">Odpoledne strávila plavovláska
bloumáním po palubě turistické třídy. Pak si prohlížela časopisy v&#160;lodní
knihovně a&#160;nakonec se odhodlala utratit dva dolary za cocktail White Lady
v&#160;turistickém baru. Ale všechno to čekání nemělo výsledek, Mr. Righta
patrně dosud poutal žlučník na lůžko.</p>

<p class="e-bookprozatext">Potom do baru přišel plavčík se zneklidňující zprávou
a&#160;nudící se turisté ji přijali s&#160;nadšením. V&#160;drátěném zábradlí
horní paluby našel druhý důstojník večer předtím v&#160;půl jedenácté brýle
v&#160;obroučkách ze želvoviny. Když se rozednilo, našel týž důstojník v&#160;drátěném
pletivu ještě cár bílé košile s&#160;manžetovým knoflíčkem. To už mu bylo
divné. Brýle i&#160;knoflíček byly ukázány několika pasažérům turistické třídy
a&#160;plukovník Sally v&#160;nich poznal majetek pana Kozymy. Po půlhodině
horečného pátrání kapitán lodi konstatoval, že tento pán zmizel. Prostinká
dedukce napověděla, že v&#160;noci, patrně v&#160;podroušení, spadl do vln
Atlantiku.</p>

<p class="e-bookprozatext">Brzy byl té senzace plný bar a&#160;blondýnce v&#160;minkovém
kožichu zhořkla White Lady v&#160;ústech. Také se jí rozplynul sen o&#160;jisté
realizaci, neboť znovu ztratila důvěru v&#160;mužské sliby. Mr. Right přece
sliboval, že by nikdy nevzal zákon do&#160;– Evi, říkala si v&#160;duchu trpce.
Co to s&#160;tebou je, že přitahuješ vrahy jako nějaká hrdinka detektivního
seriálu? Vzpomněla si na hezkého muže, jenž si nyní odpykával trest za žhářství,
a&#160;nepříjemně ji bodlo svědomí kvůli jeho manželce, neboť byla správná
katolička. Ne, nepovíš to na něj, říkala si. Seš proslulá zamlklostí. Ale
s&#160;vrahem bys nikdy nemohla&#160;– to teda ne&#160;–</p>

<p class="e-bookprozatext">Vrah právě, s&#160;utišeným žlučníkem, vstoupil do
baru, rozhlédl se a&#160;zářivě se na ni usmál. V&#160;mžiku byl vedle ní na
barové stoličce.</p>

<p class="e-bookprozatext">„Tady mě máte, Evo. Už zase živ a&#160;zdráv
a&#160;v&#160;plné sí&#160;–“</p>

<p class="e-bookprozatext">Slova mu zmrzla na rtech, úsměv, vyjasněný
ultrabritem, zvadl. Šedivé oči na něho hleděly vážně, pak se naplnily výrazem,
jaký ani zkušený Mr. Right nebyl schopen správně ocenit. Plavovláska neřekla
ani slovo. Pouze na něj dlouze, nevysvětlitelně a&#160;smutně zírala a&#160;nakonec
sklouzla z&#160;barové stoličky.</p>

<p class="e-bookprozatext">„Sbohem, Mr. Right.“</p>

<p class="e-bookprozatext">Otočila se a&#160;na bolestně krásných nohou (ty Mr.
Right ocenit dovedl) odešla z&#160;baru.</p>

<p class="e-bookprozatext">Mr. Right za ní civěl s&#160;pootevřenými ústy.
Nechápal. V&#160;životě se mu nic takového nestalo, třebaže patřil k&#160;nejzkušenějším.
Obrátil se k&#160;barovému pultu a&#160;objednal si dvojitý bourbon. Byl zmaten
a&#160;ani si neuvědomil, že uvažuje nahlas.</p>

<p class="e-bookprozatext">„Proboha&#160;– že by takový obyčejný žlučníkový
záchvat ženskou takhle&#160;– neměl jsem jíst ústřice, to je pravda&#160;– ale
přece&#160;– nemohl jsem ji tím takhle šokovat&#160;–“</p>

<p class="e-bookprozatext">„Jestli to na vás přišlo v&#160;nevhodnou chvíli,“
uslyšel vedle sebe hluboký bas, „pak mohlo. V&#160;okamžicích vzrušení jsou
ženy obzvlášť citlivé&#160;–“</p>

<p class="e-bookprozatext">Mr. Right sebou škubl.</p>

<p class="e-bookprozatext">„Pardon,“ řekl vousatému muži vedle sebe. „Nechtěl
jsem vás obtěžovat&#160;– myslel jsem nahlas&#160;–“</p>

<p class="e-bookprozatext">„Vůbec jste mě neobtěžoval. Je to můj obor,“ uklidnil
ho muž. „Zajímá mě to. Říkáte žlučníkový záchvat?“</p>

<p class="e-bookprozatext">„Well&#160;– ano. Zkažená ústřice, víte?“</p>

<p class="e-bookprozatext">„A&#160;v&#160;situaci, dalo by se říct, intimní?“</p>

<p class="e-bookprozatext">„Well&#160;– dalo by se to říct. Bylo jí aspoň vidět
na očích, že&#160;–“</p>

<p class="e-bookprozatext">„<span class="calibre5">Zajímavé!“ pravil
vousáč spokojeně. „Měl jsem dva případy srdeční</span> nevolnosti partnera.
V&#160;obou případech to způsobilo těžký šok partnerky. U&#160;jedné to mělo
nedozírné následky. Nejenom pro její vztah k&#160;tomu specifickému partnerovi,
ale i&#160;pro její další sexuální život obecně. Pokud jde o&#160;žlučník,
analogicky bych usoudil&#160;–“</p>

<p class="e-bookprozatext">„Zatraceně!“ pravil Mr. Right, neboť byl jinak celkem
svědomitý člověk. „Chudák slečna Adamová. To jsem opravdu nechtěl&#160;–“ </p>

<p class="e-bookprozatext">Zarazil se, pohlédl ke dveřím.</p>

<p class="e-bookprozatext">Právě jimi vstoupila mladá žena v&#160;širokých
kalhotách s&#160;nadpřirozenými, slabě růžovými okuláry. Na módním tričku,
pokrývajícím dobře vzrostlou hruď, měla jedovatě zelený nápis: LOVE ME, YOU
FOOL! V&#160;ruce nesla obrovskou kabelu se jménem JOYCE, sestaveným ze zlatých
cvočků.</p>

<p class="e-bookprozatext">Zkušený Mr. Right okamžitě upřel sametově hnědý zrak
do růžových brejlí.</p>

<p class="e-bookhvezdickystred">*&#160;*&#160;*</p>

<p class="e-booktirazacitacetext"><span class="calibre3">Světlovláska
zatím dorazila do své kajuty&#160;– byla prázdná&#160;– a&#160;zdrceně usedla
na kufr proti kavalcům. Naplnil ji pocit naprosté beznaděje a&#160;lítostivě se
zamyslela nad slibným Mr. Rightem a&#160;nad tou strašnou věcí, kterou,
předstíraje žlučníkový záchvat, učinil navzdory svému slibu. Žádný soud. Vražda
za vraždu. Zákon uchopený velmi energicky do vlastních rukou.</span></p>

<p class="e-bookprozatext">Nepřítomnýma očima civěla na úzké kavalce turistické
třídy, na pokecané přikrývky, na černý kufr pod dolejším lůžkem s&#160;bílou
vizitkou Miss Abigail Wrongové, na svoje vlastní, truchlivé, drobné zlaté trepky
s&#160;růžovou labutěnkou, malou vzpomínku na jakousi neuspokojivou realizaci v&#160;Texasu.
Ale místo všech těch věcí viděla Mr. Righta, který byl vrah. Sice pochopitelný,
ale přesto vrah.</p>

<p class="e-bookprozatext">Najednou se jí začalo zdát, že vidí něco, co je
důležité, co by mohlo, nějak bůhvíjak, odestát, co se stalo. Alespoň pokud jde
o&#160;Mr.&#160;Righta. Zatřásla hlavou, panenky šedivých očí se zaostřily do
reálu&#160;– spatřila náramkové hodinky, které večer zapnula kolem pelesti
kavalce nad spící Abigail a&#160;ráno je zapomněla sundat.</p>

<p class="e-bookprozatext">Zničehonic se jí zželelo Mr. Righta.</p>

<p class="e-bookprozatext1">Vyskočila, otevřela dveře a&#160;padla do
náruče plukovníku Sallymu, nosem přímo na jakési hrotité vyznamenání.</p>

<hr/>
  <p class="e-booktirazacitacetext">Nyní už víte, kdo zavraždil
  pana Kozymu a&#160;co ho k&#160;tomu vedlo. A&#160;je vám jasný i&#160;zcela
  nevinný hřích proti přikázání pátera Knoxe.</p>
<hr/>

<p class="e-bookodsazeniodstavcepred">„Oho!“ zvolal plukovník. „Kam
tak zhurta, milá slečno Adamová? Přišel jsem vás pozvat na malou partii bridže,
hrajete-li.“</p>

<p class="e-bookprozatext">„Nehraju. Děkuju vám!“ odsekla dívka a&#160;opatrně si
sáhla prstem na nos. Na prstě se začervenala kapička krve. Plavovlásku to namíchlo.
„Děkuju vám, Mr. Silly!“ pravila, otočila se na podpatku a&#160;zabouchla
dveře. Plukovník podrážděně pokrčil rameny a&#160;rázně odmašíroval směrem ke
kuřárně.</p>

<p class="e-bookprozatext">Dívka za dveřmi se zarazila.</p>

<p class="e-bookprozatext">Něco ji napadlo.</p>

<p class="e-bookprozatext">Něco dost zvláštního.</p>

<p class="e-bookprozatext"><span class="calibre5">Přesto se nejprve
s&#160;obavami podívala do zrcadla. Zjistila, že plukovníkovo vyznamenání bylo
patrně napuštěno nějakým orientálním jedem, protože její jinak značně pikantní
nosík začal </span><span class="calibre3">vůčihledě natékat.
Zaútočila naň santálovou voňavkou a&#160;cold creamem</span><span class="calibre5">, ale ani při té&#160;– jistě důležité&#160;–
činnosti se neubránila tomu nápadu, té vzpomínce. Divné vzpomínce. Na to jméno.
Plukovník Sally, kterému říkali Silly, a&#160;písařka na stroji to také tak
napsala. Na pana Kozymu, jehož jméno by českým vojclům posloužilo k&#160;neslušným
vtipům. Na svoje vlastní, pro Mr. Righta tak povzbudivé jméno Miss Eve Adams,
s&#160;tím nepatřičným přiklepnutým písmenem ‚s‘ na konci. Na slečnu Abigail
Wrongovou, červenající se jako misionářská dceruška, v&#160;černých plavkách ke
krku, s&#160;chybějícím ušním lalůčkem. Na tu slečnu se starozákonním křestním
jménem, čtoucí z&#160;velké černé knihy o&#160;mikroskopii. Sáhla po té knize,
ležela na dolním kavalci. Tohle jméno taky, Cotton Mather, no ovšem. Ježíšmarjá!
Na mysl jí vstoupila jistá rovnice a&#160;jistá fundamentalistická svatba.
Otevřela knihu, na první stránce citát z&#160;bible, přirozeně žádná
mikroskopie, ale teologie. Pak ještě jednou pohlédla na vizitku na černém
slečnině kufru, Miss Abigail Wong. Znovu se zamyslela, opět pohlédla na vizitku,
MISS ABIGAIL WONG&#160;–</span></p>

<p class="e-bookprozatextuprostred">WONG!</p>

<p class="e-booktirazacitacetext">A&#160;vzpomínky se hnaly
pohlednou hlavičkou jako uragán. Na lhostejnou typistku, která lajdácky
vyťukávala jmenovky pro stůl v&#160;jídelně. Na sklon nepozorného oka vnímat
povrchně, dle povědomých tvarů. Na sestru Mr. Righta, jejíž manžel ani nebyl
Evropan a&#160;kterého zastřelili v&#160;Singapuru, protože bojoval proti Japoncům.
Na čínskou služku, která dítě svěřila do péče neznámých misionářů. Na dívku se
širokým slovanským obličejem&#160;– ale na světě jsou lidé s&#160;ještě širšími
obličeji&#160;– a&#160;nejsou to Slované&#160;– </p>

<p class="e-bookprozatext">Pokusila se zesmutnět nad spravedlivým osudem pana
Kozymy. Jenže vyhlídky, jež jí otevřelo to konečně správně napsané a&#160;správně
přečtené jméno, byly příliš radostné.</p>

<p class="e-bookprozatext">Nos poněkud natekl, pak přestal natékat.</p>

<p class="e-bookprozatext">Chvíli jej ještě masírovala cold creamem, nepomohlo
to. Nechala toho.</p>

<p class="e-bookprozatext">Koneckonců, nos nerozhoduje o&#160;lásce.</p>

<p class="e-bookhvezdickystred">*&#160;*&#160;*</p>

<p class="e-booktirazacitacetext">Vyběhla na promenádní palubu. Tam
u&#160;zábradlí stála slečna Wongová s&#160;velikýma, černýma, široko od sebe posazenýma
očima a&#160;hleděla na oceán.</p>

<p class="e-bookprozatext">Plavovláska se zastavila, chvíli nevěděla, co má
dělat. Pak usoudila, že nejlépe bude nedělat nic. Zanechala černoočku jejím
úvahám a&#160;radostně vyrazila směrem k&#160;baru.</p>

<p class="e-bookprozatext">A&#160;zastavila se podruhé. Dychtivá kulatá tvář se
neobyčejně rychle a&#160;dlouze protáhla, napuchlý nos z&#160;ní výrazně
vystoupil.</p>

<p class="e-bookprozatext">Za bílým záchranným člunem, poněkud, ale jen velmi
poněkud skryt zrakům promenujících stál Mr. Right a&#160;vášnivě líbal jakousi
mladou ženu v&#160;širokých kalhotách, která si na to sundala nadpřirozeně
velké růžové brýle.</p>

<p class="e-bookprozatext">Plavovláska řekla nahlas něco v&#160;jakési cizí řeči.
Neduživý profesor fonologie, jenž stál v&#160;té chvíli nablízku, zachytil zvuk
do svého vždy pohotového notesu, použiv Jonesovy mezinárodní fonetické abecedy.</p>

<p class="e-bookprozatext">Dle jeho záznamu cizinka pravila:</p>

<p class="e-bookprozatext">Tope: tele pra: tse!</p>

</div>
</body>
</html>