<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
    <meta name="Generator" content="Microsoft Word 14 (filtered)"/>
    <title>Hříchy pro pátera Knoxe</title>
    <meta http-equiv="Content-Type" content="text/html; charset=utf-8"/>
  <link href="../Styles/stylesheet.css" rel="stylesheet" type="text/css"/>
<link href="../Styles/page_styles.css" rel="stylesheet" type="text/css"/>
</head>
<body>
<div class="wordsection16">

<p class="e-bookprozatextkurzivabezpredsazeniprvradku">&nbsp;</p>

<p class="e-bookprozatextkurzivabezpredsazeniprvradku">&nbsp;</p>

<p class="e-bookprozatextkurzivabezpredsazeniprvradku">&nbsp;</p>

<p class="e-booktirazacitacetext">Když se chce názorně znázornit
trapas&nbsp;– aspoň tady v&nbsp;Americe&nbsp;– poví se anekdota o&nbsp;tom
hypotetickým pánovi, který do společnosti ve fracích přišel omylem v&nbsp;tvídovém
saku. To je ale teda úplně nic proti mně, která se z&nbsp;čistý dobroty srdce
ocitla na Dvaačtyřicátý ulici v&nbsp;jednom takovym tom krámku, co prodávaj časopisy
pro pány. Jako známá mladá pražská naivka jsem netušila, že se to pro dívku
nehodí, ani když je lesbi, a&nbsp;tam vedou i&nbsp;tenhle sortiment; je-li
lesbi, že si má poslat nějakýho hoška, a&nbsp;to já měla udělat taky, jenomže
mi to napadlo až vevnitř. Protože když jsem, po dlouhým odmlčení z&nbsp;jejich
strany, obdržela list od mých dvou drahých přítelíků Pavly a&nbsp;Jiřiny,
v&nbsp;němž mi plni touhy oznamovali, že prý podle zpráv jsou v&nbsp;USA
k&nbsp;dostání i&nbsp;zájmový časopisy jejich mezinárodního spolku, popadla mě
tak neodolatelná touha po jednom kutloušku na Malý Straně, co na něj vždycky
myslím, když myslím na tu zem za louží, opačnym směrem, že jsem se sebrala
a&nbsp;expresní podzemkou jsem to vzala rovnou na Forty Second Street. V&nbsp;řadě
zářících obchůdků jsem si vybrala ten největší, i&nbsp;když mě trochu zarazily
dvě černý holčičky, který tiskly nosy na sklo a&nbsp;strašně se smály tomu za
výkladem, což byly řady takových těch magazínů a&nbsp;na každým rozvalená jedna
až dvě nahotiny. Skoro jsem se jim ani nedivila, když jsem do toho výkladu
mrkla taky. Svět sice horuje o&nbsp;krásách ženskýho těla, přirozeně, ale za
prvé: krásný je jedno z&nbsp;tisíce&nbsp;– já se domnívám, že moje tílko
k&nbsp;nim náhodou patří, a&nbsp;nedomnívám se to sama&nbsp;– ale i&nbsp;to
jedno krásný z&nbsp;tisíce je krásný, jen pokud se krásně postaví. Ovšem když
se postaví na hlavu, jak by to nestydy na těch obálkách byly jistě ochotný
udělat, kdyby to dovedly, je po kráse, a&nbsp;ty černý holčičky z&nbsp;toho
měly docela právem gaudium, až jim nějaká starší, taky černá, paní dala
pohlavek a&nbsp;já vstoupila do tý samoobsluhy.</p>

<p class="e-bookprozatext">Je to totiž samoobsluha&nbsp;– kolem dokola to maji
vyložený, pro všechny možný druhy vkusů a&nbsp;vad, ale já se hnala jak
nadržená rovnou do rohu, kde mezi všema těma skládkama odhalených dam byl
ostrov odhalených mladíků a&nbsp;nad ním veliká fotka obzvlášť něžnýho hošana,
kterej si tam, kam antický sochaři někdy umisťovali list, ale většinou nic,
přidržoval láhev od coca-coly. Na rozdíl od našeho státu tady hošany, čistě
teoreticky, neuznávaj, a&nbsp;tak ty tisky prezentujou jako předlohy pro
malíře. Snad jsem se teda mohla vydávat za malířku, jenže to mi došlo až zas
venku. Jak tak stojím a&nbsp;vybírám mezi těmi holými tílky, ucítim náhle svým
šestym smyslem, že si někdo stejně pozorně, i&nbsp;když motivován jinak,
prohlíží moje, i&nbsp;když zahalený tílko, mrknu stranou krz řasy a&nbsp;málem
umřu na místě: takovejhle nos snad může bejt jenom vymyšlenej vod Rostanda,
poněvač mladík, poďobanej od uhrů, kterej mi šilhá po nohách v&nbsp;tělových
punčocháčích, je snad vymyšlenej v&nbsp;Disneylandu. To je nos jako kormidlo <span class="e-booktirazacitacetextkurzivachar">astrojetu</span><i class="calibre10">,</i> a&nbsp;zrovna když ten <span class="e-booktirazacitacetextkurzivachar">astrojet</span> prudce zahejbá doprava, červenej,
jako kdyby byl leden na Kamčatce a&nbsp;ne červenec na Manhattanu, a&nbsp;nahoře
po obou stranách šilhavý oči bez řas, neboť ta oběť přírody je nazrzlá úplně do
blond&nbsp;– teda pámbu potěš jeho rodiče, takovej plod lásky se tak hned
nenajde.</p>

<p class="e-bookprozatext">A&nbsp;jak mě ten šestej smysl zneklidněl, mrknu na
druhou stranu, jenom očima, přirozeně, jinak zůstávám nasměrovaná na ty necudný
hošánky, a&nbsp;na tý straně taky ten vejravej pohled, i&nbsp;když tenhle není
tak nezapomenutelně ozvláštněnej nějakym velenosem, ale zato se podobá vrahu
holčiček. Polil mě jemný pot, úplně namátkou jsem šáhla mezi ty homověstníky (v
děkovným listě, z&nbsp;něhož nadšení teklo tak, že se během cesty rozlepil, mi
Pavla s&nbsp;Jiřinou jenom nesměle naznačovali, příště ať černochy neposílám),
otočila jsem se a&nbsp;vidím, že za pokladnou&nbsp;– má ji postavenou na
vysokym podstavci, aby dobře viděl, zda mu někdo nekrade ty kozatý dámičky&nbsp;–
na mě rovněž civí, ne chtivě, ale jenom užasle, nondeskriptní mužík, kterej je
tady patrně na všechno zvyklej, jenom ne na živou, oblečenou ženskou, a&nbsp;tak
se zhluboka nadejchnu, zopovržlivím si obličej, jako když mě v&nbsp;Růžový
džungli obtěžuje někdo evidentně švorcovej, a&nbsp;kráčim jak královna Alžběta
Druhá k&nbsp;pokladně, zaplatim a&nbsp;od pokladny jak císařovna Viktorie
kráčim k&nbsp;východu. Ty dvě černý holčičky se tam už zase řehtaj, ačkoli
zfackovaný, ale jak mě uviděj, řehot jim zvadne na tlusťoučkých rtech, v&nbsp;mžiku
se otočej a&nbsp;rychle se vzdalujou po Dvaačtyřicátý, že jenom vidim, jak jim
na zádíčkách semtam poletujou plechový motýlkove, co jima maj zklipsnutý svý
prasečí vocásky.</p>

<p class="e-bookprozatext">Tadle zkušenost mě jaksi naplnila předsudky vůči nahatým
fotkám, ačkoliv v&nbsp;principu nejsem proti, radši nahatý ženský než voblečený
do takovejch těch látek, co se z&nbsp;nich dělaj koberce. Ale když mně čtrnáct
dní nato a&nbsp;už v&nbsp;Námořnickym snu ve Fisherman’s Wharfu ve Frisku ten
fotograf z&nbsp;<span class="e-booktirazacitacetextkurzivachar">Playboye</span> nabíd, že by
mě, ne kvůli mně, ale kvůli mýmu pikantně středoevropskýmu socialistickýmu
tělíčku, věnovali v&nbsp;tom největšim časopisu pro pány dvojstránku a&nbsp;ještě
rozkládací fotku v&nbsp;rouše mý jmenovkyně, když byla mladá, téměř v&nbsp;životní
velikosti, a&nbsp;k&nbsp;tomu ještě dva tisíce buklíků, provedla jsem opět
zopovržlivění, taky proto, že u&nbsp;stolu seděl ten druhej chlap, kterej se mi
líbil, a&nbsp;řekla jsem Děkuju, nechci. Upřímně řečeno též proto, že mi
v&nbsp;tom momentě bliklo, jakou senzaci by taková dvojstránka s&nbsp;rozkládačkou
způsobila v&nbsp;Praze, kam se vždycky nějakej ten <span class="e-booktirazacitacetextkurzivachar">Playboy</span> dostane, a&nbsp;že by se nakonec to
proniklý číslo dostalo i&nbsp;do nějakejch těch k&nbsp;tomu nepovolanejch, nebo
povolanejch, jak se to vezme, ručiček, který by to pak postavily tak, že dělám
naší socialistický vlasti, jež mě vyslala vydělávat pro ni valuty, ostudu,
ačkoli tý je dost, kdežto valut nikdy ne. A&nbsp;i když já ji vlasti možná
lecčim dělám, teda rozhodně ne tělíčkem, jenže vykládejte jim to. Tak jsem řekla
Ne, Mr. Arbuckle, děkuju, ale já sem zpěvačka, a&nbsp;ne vokouněcí košiláček,
tak děkuju. A&nbsp;ten chlápek vedle, co se mi líbil, povídá: Správně, slečno,
za takovou směšnou cenu je to při vaší figuře od tak finančně zdatnýho magazínu
drzost. Tolik vám dám sám za jedno úplně soukromý zhlédnutí, a&nbsp;rozchechtal
se, až mu z&nbsp;kravaty vypadla jehlice s&nbsp;briliantem a&nbsp;potopila se
mu do manhattanu. Ten briliant tam v&nbsp;tý růžový tekutině zazářil jak
dušička a&nbsp;já pravím jedovatě: Soukromá předváděčka je vždycky dražší než veřejná,
Mister, a&nbsp;teda, mezi náma, to taky pozdějc byla, pořádně.</p>

<p class="e-bookprozatext">Protože Boozy Buckshot&nbsp;– mimochodem taky hošan, a&nbsp;černej,
moc hodnej na ženský&nbsp;– právě udeřil v&nbsp;své, jako vždy trošku rozladěné
struny, musela jsem se zvednout a&nbsp;jít kvákat a&nbsp;skrz cigaretový dým
jsem i&nbsp;v&nbsp;přítmí Námořnickýho snu viděla přes mikrouš, jak mě ten, co
se mi líbil, zálibně svlíká vočima. Vypadal na vdovce, nebo na starýho
mládence, kterej ale ne že by se neoženil z&nbsp;nesmělosti, a&nbsp;já ne že
bych byla z&nbsp;těch, co jezděj do nepřátelský ciziny, aby nějakýho situovanějšího
nepřítele připravily o&nbsp;tu jeho tak zvanou <span class="calibre5">svobodu, to byste mě teda tipovali vadně, ale konec konců nikdo neomládnem</span>,
ženská tam nakonec musí, a&nbsp;tak když už se mám otravovat v&nbsp;pánský
společnosti, dávám přednost dosud nezalasovaným, situovanějším. No ale nic:
teda odstrojoval mě jedna radost i&nbsp;z&nbsp;toho mála, co jsem na sobě měla,
a&nbsp;tak se mě trošičku dotklo, když po mém vystoupení i&nbsp;s&nbsp;tím
fotografem zmizli.</p>

<p class="e-bookprozatext">Jakživa bych si ho tedy nedala dohromady s&nbsp;kartou,
kterou mi dva dni nato přinesl obvykle nic nepřinášející listonoš a&nbsp;dle
který Mr. Marcus Twisten pokládal si za čest, přijde-li Miss Eva Adam na <span class="e-booktirazacitacetextkurzivachar">cocktail party</span><i class="calibre10">, </i>již pořádá ve své
rezidenci na 1275 Grizzly Drive v&nbsp;Berkeley. Hloubala jsem nad tím celý den
a&nbsp;celou noc, proč zrovna mě zve na <span class="e-booktirazacitacetextkurzivachar">party
</span>zrovna Mr. Marcus Twisten, když ale já žádnýho Marcuse a&nbsp;tím méně
Twistena neznám, ale protože jsem byla v&nbsp;zemi všech možností už dost
dlouho na to, aby mi cocktaily nezřízeně zachutnaly a&nbsp;aby mi zároveň
dostatečně průkazně došlo, že stojí-li v&nbsp;Praze láhvinka skotskýho vizourka
Kčs 330 a&nbsp;tady jenom $ 6,50, vůbec to neznamená, že by si jich chudá
barová umělkyně mohla dovolit víc než jednu za týden, teda ze všech těchhle
dobrejch důvodů jsem přemohla svůj dívčí stud před neznámými pány, oblékla jsem
se do bezmála nových cocktailek, které se nahoře vyznačují téměř kritickým nedostatkem
látky, jež dole rovněž dost chybí, takže se zejména dobře uplatní cestička mezi
dvěma bílými vršky, co ji správná ženská vpředu má a&nbsp;co po ní je devadesát
devět chlapů ze sta ochotnejch vykročit třeba úplně do neznáma, ne-li do
propasti, a&nbsp;ten stej je, chudák, slepej, a&nbsp;vyjela jsem ve svym
pontiaku model 1958 (za $ 200, a&nbsp;skutečně jezdí) nejdřív kolem doků ven
z&nbsp;Fisherman’s Wharfu, pak přes ten krásnej dlouhej most, co se podobá
nastříbřenkovanýmu brontosaurovi, na druhou stranu zálivu do Berkeley a&nbsp;klikatou
vyhlídkovou silnicí úplně nahoru do berkeleyskýho kopce, kde začíná Grizzly
Drive. Tam se mi pontiáček zadejchal, tu poslední půlmíli jsem teda už chtěla
absolvovat na jehlách&nbsp;– a&nbsp;byla bych, kvůli těm grátis drinkum klidně&nbsp;–
kdyby mi nebyl sám od sebe asi po dvaceti fítech dal rajd nějakej mužskej,
jenž, ukázalo se, ujížděl taky na ty zdarma cocktaily. Z&nbsp;toho jsem
vytáhla, že Mr. Marcus Twisten je šéf katedry matematiky na mladoslavné
Kalifornské univerzitě v&nbsp;Berkeley. Že by mi to ale nějak osvětlilo záhadu,
proč šéf katedry matematiky zve na cocktaily zrovna mě, to tedy ne.</p>

<p class="e-bookprozatext">Sídlo profesora Marcuse Twistena sedělo rozplácle
úplně nahoře na Grizzly Peaku a&nbsp;barevnýma oknama se koukalo rovnou na ten
pohádkovej záliv a&nbsp;na kamenný hnízdo San Franciska, kolem jehož
mrakodrápků poletovaly obláčky mlhy jako andílkové. A&nbsp;zrovna jak si to
svůdně šinu po pěšině k&nbsp;domovním dveřím a&nbsp;můj dovozce galantně za
mnou (celou cestu se mi přirozeně díval na zadek), vynoří se z&nbsp;buganvilií
nalevo něco červenýho, a&nbsp;on to nos, ten neomylnej nos z&nbsp;Dvaačtyřicátý
ulice, a&nbsp;kousek za nim celej chlápek, tentokrát v&nbsp;tuxedu, i&nbsp;se
šilhavejma očima, ty se, jak mě spatří, krapet povyvalej, a&nbsp;pak se
najednou svěží barvička toho supernosu přeleje přes celou tvářičku a&nbsp;chlápek
se zarazí, já taky, von potom zaklokotá něco jako <span class="e-booktirazacitacetextkurzivachar">Hello!</span><i class="calibre10">, </i>ačkoliv nás v&nbsp;tý
tělíčkárně na Dvaačtyřicátý nikdo nepředstavil, a&nbsp;hrozně ochotně mi dá
přednost ve dveřích.</p>

<p class="e-bookprozatext"><span class="calibre3">A&nbsp;tam se
záhada objasnila, neb z&nbsp;klubka nudících se pánů a&nbsp;dam odlepil se ten,
co mi v&nbsp;Námořnickém snu nepřímo nabíd víc než dva tácy za jedno soukromý
obnažení, takže to zas posílilo moje poněkud pokleslý sebevědomí, a&nbsp;nemusel
se ani představovat: byl to profesor Marcus Twisten, později mnou zvaný různě,
například Markousek.</span></p>

<p class="e-bookprozatext"><span class="e-booktirazacitacetextkurzivachar">Cocktail parties</span><i class="calibre10">,</i>
když se nad tim člověk zamyslí, si asi vymyslel Pánbůh jako trest za
alkoholismus. Musí se tam stát jako na hanbě, musí se tam žvanit s&nbsp;lidma,
který vám jsou všechno možný od volný až po protivný jak činže, o&nbsp;volovinách,
které vás nezajímají a&nbsp;je nudí, a&nbsp;to všechno za těch pár skleniček
zdarma vizourka, <span class="e-booktirazacitacetextkurzivachar">gin and tonic</span><i class="calibre10">,</i>
sodovky a&nbsp;za libovolný počet kousků zmrzlý vody. Takže když později zvaný
Markousek mi poodskočil pro vizourka, vyslechla jsem od nějakého nervózního
učence otázku obbligato <span class="e-booktirazacitacetextkurzivachar">This isyour first
time in California?, </span>aneboli&nbsp;– ačkoliv nevím, koho to může zajímat&nbsp;–
jestli jsem jako v&nbsp;Kalifornii poprve, načež jsem obbligato pravila <span class="e-booktirazacitacetextkurzivachar">Yes, it is</span><i class="calibre10">,</i> a&nbsp;nato se ten
nervózní učenec, jako podle anglické mluvnice, podivil, jako kdyby pěkná holka jako
já nemohla někdy bejt prvně v&nbsp;Kalifornii, <span class="e-booktirazacitacetextkurzivachar">Oh, is it?</span><i class="calibre10">,</i> a&nbsp;navíc dodal <span class="e-booktirazacitacetextkurzivachar">How interesting!</span> neboli že jako je to
strašně zajímavé, že jsem v&nbsp;Kalifornii, a&nbsp;poprve, ale vůbec to
nemyslel dvojsmyslně, ani jinak, prostě to vůbec nemyslel.</p>

<p class="e-bookprozatext">Z&nbsp;celýho toho spolku&nbsp;– kromě Markuska&nbsp;–
byl trochu zajímavej jen jeden, takovej modrovokej ďábel, nějakej Venca Q.
Fajrunt, matematik před časem ilegálně uprchlý z&nbsp;Prahy, kterej se pořád
řehtal jako kůň, a&nbsp;protože já přišla na tu<i class="calibre10"> <span class="e-booktirazacitacetextkurzivachar">party </span></i>trochu pozdě a&nbsp;on už zřejmě
odobtěžoval všechny přítomný dámy, vrh se se svým obtěžováním na mě, když navíc
ještě zjistil, že jsem krajanka, tak abych měla od něj pokoj a&nbsp;mohla se
plně věnovat později zvanému Markusulínovi, sjednala jsem si s&nbsp;nim, jako
krajanka, rychlorande, a&nbsp;on pak odešel obtěžovat nějakou malou, buď
tlustou, nebo těhotnou, což&nbsp;– jak jsem se později dozvěděla&nbsp;– byla
manželka prezidenta univerzity, tlustá a&nbsp;zároveň samotřetí, což není pokus
o&nbsp;slovní vtip, nýbrž se jí později narodily dvojčata. Ten Fajrunt, jak
jsem ho ještě ten večer slyšela bezostyšně vyprávět hloučku uraženejch, ale
polichocenejch dam, jezdí do blízké Nevady navštěvovat nevěstince. Na tom
randeti potom pořád mluvil o&nbsp;ženských, které svedl, svádí a&nbsp;svede,
ale když se o&nbsp;to pokusil v&nbsp;mém případě, upustil od toho po zcela
běžném a&nbsp;takřka povinném počátečním odporu z&nbsp;mé strany, takže jsem
byla hned doma, a&nbsp;von mi pak nabíd, že by mě někdy vzal s&nbsp;sebou do
nevadských bordelů, mohla bych prý tam na něj počkat v&nbsp;čekárně s&nbsp;kurvičkama,
bývají sečtělé a&nbsp;byl by to pro mě jako pro umělkyni prý jistě velkej
zážitek. A&nbsp;to říkal, když už věděl, že se živím kvákotem v&nbsp;najtklubech.</p>

<p class="e-bookprozatext">No, ale tenkrát na <span class="e-booktirazacitacetextkurzivachar">party
</span>včas přiharcoval Markousek se sklenicí žitné, zaláhvované zaručeně ve
Skotsku, a&nbsp;zmonopolizoval si mě pro sebe, což je na <span class="e-booktirazacitacetextkurzivachar">party </span>fauxpaska, neboť tam není povinností
mluvit zábavně, nýbrž pokud možno s&nbsp;každým šest až dvanáct jakýchkoliv
slov.</p>

<p class="e-bookprozatext">Později zvaný Markousek teda zábavný byl: mě aspoň
baví, když někdo popisuje můj vzhled a&nbsp;užívá přitom takových příměrů, jako
ten mizera (později) milovaný matik z&nbsp;Friska, třebaže mi ihned došlo, že
nejsou zcela původní, ale čerpá je jednak ze Šalamouna a&nbsp;jednak z&nbsp;Chandlerových
detektivek. Ale uved se jak náleží, což je fakt, takže čněl vysoko nad všechny
ostatní tuxedáky, co kolem bzučeli a&nbsp;brebentili o&nbsp;autech, počasí
a&nbsp;o&nbsp;tak velezajímavých a&nbsp;zcela osobitých zážitcích, jako že když
člověk letí z&nbsp;Friska do Sydney, tak vo den omládne, poněvač přeletí ten
ňákej příslušnej poledník, což nám už v&nbsp;kvartě na biskupáku odhalil jinak
mlčenlivý důstojný pán Salaquarda, S. J.; nebo snad že na tý čáře vo den
zestárne, to už jsem zapomněla. Za celej ten večer na tý <span class="e-booktirazacitacetextkurzivachar">party</span>, a&nbsp;za mnoho večerů na mnoha
jinejch <span class="e-booktirazacitacetextkurzivachar">parties</span><i class="calibre10"> </i>jsem neslyšela
jedinou politickou anekdotu. Buďjsou ty lidi tak pitomí, nebo se nemaj čeho
bát, takže je politika nebaví. V&nbsp;Harlemu jsem na party nikdy nebyla.</p>

<p class="e-bookprozatext"><span class="calibre3">Jak mě tam tenkrát
později zvaný Markousek bavil prohnaným pochlebováním, vidím v&nbsp;rohu za
palmou holku, na nose s&nbsp;brejlema jako Franz Schubert, muzeální kousek,
sukně mírně pod kolena, a&nbsp;to v&nbsp;době, kdy mini vycházely z&nbsp;módy
a&nbsp;do ní přicházely jednak maxi, jednak supermini, vlasy ulízaný do drdůlku
jako po prababičce a&nbsp;v&nbsp;ruce skleničku <span class="e-booktirazacitacetextkurzivachar">orange juice</span><i class="calibre10">.</i> Sama ta holka by mě
nezajímala, ale s&nbsp;ní tam stál, zády ke mně, ten živej podstavec pro hold
lidskýmu nosu, v&nbsp;ruce taky skleničku <span class="e-booktirazacitacetextkurzivachar">orange
juice</span><i class="calibre10">, </i>mlčeli, až si ten chodící raťafák odkašlal, a&nbsp;jak
jsem našpicovala uši, zaslechla jsem, že praví Ehm, toto je myslím lepší <span class="e-booktirazacitacetextkurzivachar">orange juice</span><i class="calibre10">, </i>nežli jaký vyrábíme
u&nbsp;nás. Je to zdejší, nebo importovaný? Na kterýžto problém, že by asi
člověk umřel napětím, jak se to asi vyřeší, odpověděla ta mladá pratetička <span class="e-booktirazacitacetextkurzivachar">I&nbsp;really wouldn’t know</span><i class="calibre10">,</i> že teda
opravdu, ať přemejšlí jak přemejšlí, tak neví. Ale, dodala, že se na to zeptá
strejčka, jestli si bude ten s&nbsp;nosem přát, načež on se sebezapřením
odvětil, že <span class="e-booktirazacitacetextkurzivachar">It’s really not that important</span>,
že tak moc důležité, i&nbsp;když jinak hodně, to zas není. Ta vysoká škola
odpředmětnělé konverzace mě tak zaujala, že jsem pravila pozdějšímu
Markouskovi: Pane profesore Twistene&nbsp;– <span class="e-booktirazacitacetextkurzivachar">Call
me Marcus</span><i class="calibre10">, </i>přerušil mě a&nbsp;nařídil, dost teda brzo, že si
přeje být nazýván Marcus, z&nbsp;čehož později bylo různé, například Markuselák.
Marcusi, povídám tedy, třeba je to neslušný, ale nevíte, kdo je támhleten
vysokej hubenej s&nbsp;tím indiánským nosem? Myslíte toho s&nbsp;tim nosem, co
je za živa odkoupenej pro nasootolaryngologický muzeum v&nbsp;Los Angeles?
pravil Markusek. To je&nbsp;– a&nbsp;zachechtl se. Pojďte, já vás představím.
Dotáh mě pak k&nbsp;němu a&nbsp;povídá: Bille! Nosatec se otočí, uzří mě
a&nbsp;zrumění a&nbsp;později zvaný Markousek pokračuje: Bille, seznam se tady
s&nbsp;tou mladou dámou&nbsp;– v&nbsp;jistým slova smyslu se k&nbsp;sobě
báječně hodíte. Miss Eva Adam, povídá, Mr. Snake, praví a&nbsp;rozchechtá se
a&nbsp;já si pomyslim a&nbsp;zvedne mi to sebevědomí ještě víc. No teda zas tak
úplně moc originální nejsi, Markusku. Protože humorný možnosti žertíku mejch
rodičů&nbsp;– a&nbsp;to se táta pozdějc, když jsem se dostala do puberty,
dušoval, že mu to při křtu vůbec nenapadlo&nbsp;– ty humorný možnosti využilo
už počítám něco kolem jednoho tisíce pánů, když nepočítám kluky na biskupáku,
a&nbsp;žert s&nbsp;Mr. Snakem, neboli česky řečeno panem Hadem, patří mezi ty
středně, spíš podprůměrně vtipný.</span></p>

<p class="e-bookprozatext">Slečna Adamová je zpěvačka, pokračuje s&nbsp;chechtotem
Marcus. A&nbsp;tohle je moje neteř, slečna Ann Bradstreetová. Je tady u&nbsp;mě
na bytě, praví. Těší mě, povídá ta můra. Hostujete zde v&nbsp;sanfranciské
opeře? zeptá se, a&nbsp;já, nevim proč, to snad ty brejličky nebo ta napůl
klášterní uniforma, pravím <span class="e-booktirazacitacetextkurzivachar">Oh no!</span><i class="calibre10"> </i>Já
zpívám v&nbsp;jednom námořnickym pajzlu na Fisherman’s Wharf. Mírně uhrovitá
nudle v&nbsp;brejličkách na to zrumění, Hroznýš královský přejde na šarlach,
nudle stiskne rty, a&nbsp;i na <span class="e-booktirazacitacetextkurzivachar">party</span><i class="calibre10">,</i>
kde každej osciluje od jednoho k&nbsp;druhýmu, otočí se málem neslušně k&nbsp;vedle
stojící samotřetí a&nbsp;zvolá, jako kdybych byla parafín, Mrs. Wallace, jak se
vám líbí strýčkovy buganvilie?</p>

<p class="e-bookprozatext">Čůza, tedy. Otočím se k&nbsp;nyní už téměř
Markousíčkovi a&nbsp;povídám Máte rozkošnou neteř, Marcusi, a&nbsp;Markouskovi
zaskočí višnička z&nbsp;manhattanu do koláčový dírky.</p>

<p class="e-bookhvezdickystred">*&nbsp;*&nbsp;*</p>

<p class="e-booktirazacitacetext">Děsná holka, povídá potom Markusek,
jak stojíme u&nbsp;širokánskýho okna v&nbsp;jeho pracovně, pod náma se rozkládá
sanfranciskej záliv, a&nbsp;protože se táhne obloukem do velmi daleka, slévají
se světla a&nbsp;světýlka v&nbsp;zlatě zářící laso a&nbsp;na jeho konci je
velikej elektrickej pugét, teple zlatej s&nbsp;chladnějšíma světležlutejma
briliantkama a&nbsp;sem tam červenej a&nbsp;zelenej kvítek dopravního signálu,
a&nbsp;někde v&nbsp;něm je Námořnickej sen, kde mi v&nbsp;deset začíná šichta,
a&nbsp;skoro se mi tam nechce. Děsná holka, pokračuje Markusek. Hlavička
matematická, ale jinak&nbsp;– názorný příklad nesmyslnosti naší ortodoxně
náboženský výchovy, povídá. Její otec, můj švagr, taky matematik&nbsp;– má
několik patentů v&nbsp;computerech, ale víte, k&nbsp;čemu ty svý zdokonalený
computery používá? K&nbsp;přesnějšímu výpočtu, kolik let uplynulo od stvoření
světa. No to je užitečný, ne? povídám. A&nbsp;kolik to? Podle něj čtyři tisíce
sedm set dvacet tři a&nbsp;sedm měsíců, praví Markusek. Tak mnoho? podivím se,
na biskupáku tyhle věci zanedbávali, a&nbsp;Markusek se ušklíbne. Nebo je to
málo? pravím, abych se neřízla. Kolik, podle vás? To neni muj obor, praví
Markous. Ale švagr tímhle výpočtem zpřesnil údaj biskupa Dumbwooda z&nbsp;osmnáctýho
století, kterému vyšlo o&nbsp;třiasedmdesát let míň. Ovšem bez computerů. Je to
mimochodem, povídá Marcus, matematicky dost obtížnej výkon. Musí se sčítat
stáří těch famózních staříků ze Starýho zákona, musí se to všelijak srovnávat
a&nbsp;jsou v&nbsp;tom dost nesrovnalosti. Pak je tu ta potíž, že se neví,
kolik bylo Adamovi, když na něm Pánbůh proved tu plastickou operaci, kterou
začal ten průšvih, šklebí se Markusek a&nbsp;já pravím: Takže von je váš pan
švagr trochu tůdle, ukážu si na hlavinku a&nbsp;Markous: To je dědičný a&nbsp;spojený
s&nbsp;tim talentem na matematiku. On patří švagr k&nbsp;sektě Matherových
fundamentalistů. Cotton Mather, jestli to nevíte, byl jeden puritánskej
velebník ze sedmnáctýho století, se specializací na salemský čarodějnice. Mám
dojem, že kdyby to šlo, zavedou tihle fundamentalisti místo sexu tu plastickou
chirurgii, praví Markusák a&nbsp;oplzle mi zamžourá na nedostatečně krytou
hruď. No a&nbsp;výsledek je tahle moje neteřinka, povídá. To vám vlastně ani
není ženská. Bohužel, nikdy jsem ji neviděl v&nbsp;plavkách, ale někdy si
myslím, že vůbec ani nemá pupíček, odmlčí se. Jak to? pravím naivně. To přece snad
neni možný? No víte, řekne Markusele. Myslím, že v&nbsp;jejím případě se asi
švagrovi, za pomoci computerů a&nbsp;bílý magie, podařila ta operace. Musim mu
někdy spočítat žebra, a&nbsp;rozchechtá se, že špendlík s&nbsp;briliantem
projeví opět tendenci vypadávat. Ale vážně, praví potom. Ta holka uvidět chlapa
v&nbsp;plavkách, umře. Ta&nbsp;– i&nbsp;když tohle snad spíš souvisí s&nbsp;tou
její matematickou hlavičkou&nbsp;– vůbec nemá normální ženský vlastnosti.
Spolehlivá je jak hodiny, co to je nálada, neví, nechichotá se, nebrečí,
zamilovaný šlágry neposlouchá, jenom Bacha a&nbsp;z&nbsp;něj jenom fůgy, na přednášky
chodí na minutu přesně, co se jí řekne, to udělá. Jednou&nbsp;– řekne a&nbsp;nakloní
se ke mně trošku důvěrně&nbsp;– poněvač mě tohle provokuje, víte, tak jsem jí z&nbsp;legrace
řek, že mám novou milenku, schválně, víte, co na to vona&nbsp;– a&nbsp;víte co
vona?&nbsp;– Nezajímalo jí to, povídám, dyž říkáte, že neni ženská. Kdyby jen
nezajímalo. Vona vomdlela! Skutečně vomdlela. Jak padala, praštila se do hlavy
o&nbsp;akvárium, že jsem měl strach, aby tím neutrpěla její matematická
kebulka. Jenomže naopak. Když přišla k&nbsp;sobě, povídá: ix je absolutní
hodnota integrálu z&nbsp;mínus ypsilon! To celé děleno dvěma! A&nbsp;pak je
najednou štajf, podívá se na mě, zbledne, zablekotá: Páté nesesmilníš! a&nbsp;co
byste řekla? Zas je v&nbsp;limbu! Já nevím, co s&nbsp;ní budu dělat, povídá
Markousek rezignovaně. Vždyť i&nbsp;Matherovy fundamentalistky dřív nebo
později mívají něco jako děti, ledaže by se našel nějakej zbožnej chirurg&nbsp;–
ale před ní stačí říct nějaké silnější slovo jako třeba&nbsp;– třeba&nbsp;–
Markusek si nemůže na žádný silnější vzpomenout, takže povídám: Potok! Cože,
podiví se Markusek. Potok, pravím. To jste asi špatně přeložila z&nbsp;češtiny,
praví Markusek, takže vidím, že jeho anglosaská vtipnost má svý meze, neb tohle
byl na biskupáku známej fór, kterej si vymyslel nějakej Vratislav Blažej, když
páter Anastáz Celer, S. J., byl kvůli osnovám nucen zmínit se při hodině český
literatury o&nbsp;Švejkovi a&nbsp;pravil, jaký je to odporný protináboženský
pamflet, kde se to hemží silnými slovy, načež Lubomíra pokrytecky vystoupila za
naivku a&nbsp;otázala se, co to je „silné“ slovo a&nbsp;co je na rozdíl od toho
slovo „slabé“, a&nbsp;páter Anastáz, zrovna jako teďka Markusek, začal: To je
například&nbsp;– například a&nbsp;na žádnej příklad nemoh přijít, načež náhle
Vratislav Blažej nahlas povídá: Potok! a&nbsp;všichni, a&nbsp;sou to skoro samí
budoucí bohoslovci, dostanou až dávivej záchvat smíchu, kromě Pátera Anastáze
a&nbsp;scvrklýho Aloise Hrušky, kterej později utek ze semináře a&nbsp;stal se
okresním tajemníkem Svazu přátel Titovy Jugoslávie, načež sedm let seděl
a&nbsp;nyní pracuje ve Státním úřadě pro věci proticírkevní. Vratislava Blažeje
později ze semináře vyhodili pro hraní karet, i&nbsp;o&nbsp;peníze, a&nbsp;stal
se filmovým scenáristou, ale většinu scénářů mu zakázali, mnohé právě pro silný
slova, ne ovšem Potok. No prostě, povídá Markusek, <span class="calibre3">když mu to vysvětlím, že to není mou špatnou znalostí jazyka anglického</span>,
asi to bude, kromě tý matherovský výchovy, taky šok ze školy ve Švýcarech,
povídá, kam ji poslali kvůli francouzštině. Ne ani proto, aby jí rozšířili
obzor, ale čistě spíš ze zbožnosti, protože Kalvín taky působil v&nbsp;Ženevě,
tak aby nasákla tím svatým místem. A&nbsp;tam vám, Evo, to už mi samozřejmě
říkal mým biblickým křestním jménem, ani se mě nezeptal, ale tak to v&nbsp;Americe
chodí, ačkoliv to byla skrznaskrz kalvínská dívčí škola, tam dostala Anna ten
šok, hned na seznamovacím večírku. Aha, někdo ji tam voslovil, povídám, a&nbsp;nebyl
úplně ženskýho pohlaví. Kdepak, nic tak strašně strašnýho, nato Markusek. Byla
to úplně stoprocentně <span class="e-booktirazacitacetextkurzivachar">dívčí </span>škola,
k&nbsp;tomu penzionátní, na to tam měli nos a&nbsp;nic takovýho se tam
netrpělo. Ale mezi chovankama tam byla nějaká&nbsp;– počkejte! zvolá Markusek.
Nějaká vodtamtaď, co jste vy, ze Zadunajska nebo z&nbsp;Ruritánie nebo jak se
tam ty všechny země menujou, jak tam žil hrabě Drákula, spáchali tam atentát na
Heinricha Himmlera a&nbsp;vařej tam Pilsner Urquell. Myslím, že tam vládne
ňákej katolickej kněz Tito, ale toho prej snad pověsili. Po takto přesném
popisu mé malé vlasti pravím: Tak počkat! Co z&nbsp;toho víte jistě? A&nbsp;Markusek
praví: Inu, jsem specialista na teorii množin, v&nbsp;zeměpise mám slabiny, ale
jistě vím, že se tam vaří to pivo, ponivač můj bratranec, kterej byl polním
duchovním Třetí armády generála George Pattona, vosvobozoval ten pivovar. Mluví
se tam prej latinsky, je to nějaká starobylá země. Latinsky? povídám. No
latinsky, praví Markusek. Když ten můj bratranec přijel v&nbsp;jeepu na náměstí
v&nbsp;tom městě, co se vaří ten Pilsner Urquell, Pi Cen nebo jak se jmenuje,
zní to spíš čínsky, že? tak z&nbsp;baráku rovnou proti kostelu vyběhne
katolickej kněz v&nbsp;klerice a&nbsp;volá na něj: <span class="e-booktirazacitacetextkurzivachar">Salve, fratre!</span><i class="calibre10">&nbsp;–</i> to ne, že bych
uměl tak dobře latinsky, v&nbsp;latině mám rovněž slabiny, ale muj bráchanec to
vyprávěl furt kolem dokola, takže tu větu znaj v&nbsp;naší rodině už všichni. <span class="e-booktirazacitacetextkurzivachar">Salve, fratre!</span><i class="calibre10">,</i> povídá ten kněz. <span class="e-booktirazacitacetextkurzivachar">Ego sum sacerdos Catolicus Romanus!</span><i class="calibre10"> </i>a<i class="calibre10">&nbsp;</i>pak
začal z&nbsp;věže pálit nacistickej kulomet, tak bráchanec zatáh toho pátera
pod shermana, co je kryl, a&nbsp;jak tam leželi na zemi, vykládá ten kněz pořád
latinsky a&nbsp;má slova pro kulomet a&nbsp;pro tank, který se bráchanec
v&nbsp;semináři v&nbsp;Sacramentu jakživ neučil. Z&nbsp;toho usoudil, že se
v&nbsp;tý zemi mluví latinsky. Ten páter ho potom proved pivovarem, tam sice
bráchanec lidem nerozuměl, jenže páter mu vysvětlil, že obyčejný lidi používaj <span class="e-booktirazacitacetextkurzivachar">lingua vulgata</span><i class="calibre10">, </i>což je slovo, který
bráchanec samozřejmě znal. Prostě prostej lid tam mluví vulgární latinou,
kdežto inteligence spíš církevní. A&nbsp;hele, praví Markusek. To vy, Evo,
jestli jste z&nbsp;tý země, co tam vařej Pilsner Urquell? pohlédne na mě tázavě,
a&nbsp;já kývnu a&nbsp;pravím: Sem. A&nbsp;město Pi Cen znám. Tak jestli jste
odtamtaď, musíte taky umět latinsky, ne? <span class="e-booktirazacitacetextkurzivachar">Sure</span><i class="calibre10">,</i>
pravím. Přejete si snad pokračovat v&nbsp;konverzaci v&nbsp;jazyce Horatiově?
Ten neznám, praví Markusek. Umím pouze americky, pak trochu anglicky a&nbsp;docela
nepatrně latinu. Ale řekněte mi něco, abych slyšel, jak to zní. Takže spustím: <span class="e-booktirazacitacetextkurzivachar">Ranam dissecui et preparavi eam in tabula in qua
erat machina electrica</span><i class="calibre10">&nbsp;–</i> To je vulgáta? Asi, povídám. Tak
dost, praví Marcus. To stačí. Zní to hezky, ale latina se moc liší od
američtiny, snad je bližší angličtině, jenomže tu já ovládám rovněž jen
částečně. Abych se ale vrátil k&nbsp;naší Aničce, praví muj superspecialista na
teorii rozmnožin. Prostě a&nbsp;dobře, v&nbsp;tý penzionátní škole byla taky
jedna z&nbsp;vaší vlasti&nbsp;– Zadunajsko, ano?&nbsp;– <span class="e-booktirazacitacetextkurzivachar">Serve yourself</span><i class="calibre10">,</i> povídám. Nevíte, jak
se menovala? otážu se, protože začínám něco tušit, neboť pokud vím, toho svýho
manžela, co si kvůli němu nyní nemůže vzít otce svých sedmi dětí a&nbsp;vlastně
už devíti, nebo otec se pro případ úmrtí jednoho chtěl zasichrovat ještě druhým
mužským dědicem s&nbsp;tím výsledkem, že mu povila ještě dvojčata, obě
samozřejmě holčičky, teda Lubomíra, jak je vám už doufám jasný z&nbsp;mýho syntaxu,
tak toho manžela si Lubomíra nabrnkla po útěku právě ve Švýcarsku, kde jako
ubohá utečenkyně se vnutila do nějaký nóbl protestantský dívčí dokončovací
školy, jenže tam ovšem teprve se všim začala. Doma to byla docela slušná
a&nbsp;zachovalá gymnazistka. To si nepamatuju, praví Markous, jak jsem řek,
latinu prakticky neovládám vůbec. Lubomíra, ne? navrhnu mu. No možná. Pak tam
udělala skandál, protože ji oknem unes nějakej Španěl nebo Řek nebo Ital nebo
snad Arab nebo Port nebo něco takovýho, možná Francouz. Tak to je vona,
pomyslím si, ale radši nic neřeknu, aby se Markusek zas nezakecal. Pak se říká,
že užvaněné jsou ženské! Kdybych tehda nebyla Markuska usměrňovala, jakživa
jsem se nebyla dozvěděla, co způsobilo ten šok cudný Anduly, a&nbsp;jakživa
bych potom nebyla přišla na to, kdo ji vlastně&nbsp;– ale to bych předbíhala
událostem. Nějak tak, praví Markusek. To je celkem jedno. Ale jak naše Anna,
v&nbsp;nový blůze ke krku, zakoupený v&nbsp;prodejně sekty matheriánů v&nbsp;Salemu,
vešla do sálu, kde se ta děvčátka měla seznámit, ukáže na ni ta vaše krajanka
prstem, vezme ústa do hrsti a&nbsp;začne se chichotat, že si naše Anna pomyslela,
jestli nemá rozepnutý knoflíček u&nbsp;krku, ale neměla. Markusek vykládá děsně
rozvláčně, ne že bych byla nějak zvlášť mimořádně zvědavá, ale on ne a&nbsp;ne
se dostat k&nbsp;tomu šoku. Povídám: Co teda na ní bylo Lubomíře k&nbsp;smíchu?
Ta blůza, praví Markusák. Přesně řečeno vzorek natištěnej na tý blůze. Anna
o&nbsp;tom pak napsala matce Bradstreetový a&nbsp;od tý se to rozšířilo po příbuzenstvu,
takže na základě Anduliný informace musel tehda ten matheriánskej krám v&nbsp;Salemu
stáhnout ty blůzičky z&nbsp;prodeje. Jakej vzorek, hergot? zeptám se, ponivač
Markous si pořád dává na čas, a&nbsp;mám nemravný tušení, neboť Lubomíra je
totálně beze smyslu pro humor, jedině když se to týká těch jistejch věcí, který
když o&nbsp;nich básní Propertius, že to dělali s&nbsp;Cynthií, překládal to
páter Propílek, S. J., vždycky jako „žertovné výstupy“ a&nbsp;Lubomíra se opět
hlásila za naivku, jenže bezvýsledně a&nbsp;ani Vratislav Blažej se neodvážil
to vysvětlit, byl to koneckonců biskupskej gympl. Markusek konečně povídá, dost
naivně: Nevím, jestli vy to budete znát. V&nbsp;americkém folklóru se to nevyskytuje.
Ale ve vašem, zadunajském, je to prý docela běžný lidový vzorek, snad až
dokonce ze sedmnáctého století. Co by to mohlo bejt? podivím se za naivku po
Lubomíře. Vidíte, já věděl, že vy to znát nebudete, praví Markuselák. Prý se to
kdysi používalo mezi prostým lidem jako vyznání lásky. Venkovští chasníci prý
pekli marcipánová srdce, na ty ten vzorek kreslili rozpuštěným cukrem a&nbsp;dávali
to svým dívkám. Když dívka takový srdce s&nbsp;tím vzorkem snědla, tak se to
pokládalo za zasnoubení, jako když v&nbsp;civilizovanějších zemích si snoubenci
vyměněj prstýnky. Já teda ne že bych o&nbsp;folklóru věděla zrovna moc, ale
takováhle věc by mně asi sotva unikla, a&nbsp;spíš tuším, že zapracovala
Lubomířiná fantazie, na rozdíl od jejího smyslu pro humor dost veliká, aspoň
zas v&nbsp;tý jistý oblasti. Tak jakej vzorek? Tak už to vyklopte! pravím,
a&nbsp;Markusek nato: Rhombus. Sem doma. Jasně Lubomíra, se značnym vylepšenim.
Kosočtverec? podivím se jako užasle. Ano, praví Markusík. S&nbsp;čárkou
uprostřed. To sem v&nbsp;životě neviděla, něco takovýho! pravím pořád jako
užaslá, a&nbsp;byla to teda ta potvora Lubomíra, co chudákovi Andule způsobila
ten šok s&nbsp;hlubokou mdlobou, když jí tenkrát, i&nbsp;když dost šetrně, přes
ten pseudofolklór vysvětlila, jakým to vzorečkem má potištěnou blůzičku z&nbsp;církevní
konfekce v&nbsp;Salemu.</p>

<p class="e-bookprozatext">A&nbsp;když je mi tohle jasný, obrátím zájem jinam
a&nbsp;zeptám se: A&nbsp;co Mr. Snake? Vypadá, že slečna Bradstreetová ho dost
zajímá. Ten? ušklíbne se Markusek. To je, prosím vás, oživlá ilustrace. Já vim,
z&nbsp;Cyrana, povídám. Z&nbsp;čeho že? podiví se Markusoun a&nbsp;mně to jen
definitivně potvrdí, že jestli nám na biskupáku poněkud zatajili paleontologii,
Markuska teda ponechali v&nbsp;téměř úplný tmě, pokud jde o&nbsp;vědy
humanitní. Tak pravím: To je jedna taková ilustrovaná knížka pro děti. Jo tak,
praví Markusek. To ne. Já myslel z&nbsp;Freuda. Oživlej komplex méněcennosti.
Taky matematik. Pálí sem za ní už dva roky, to jo, ale nejdál, co se dostal od
matiky směrem k&nbsp;sexu, bylo minulej tejden, když měla Anka narozeniny.
Zeptal se jí, kde se narodila. Když řek slovo ‚narodila‘ tak se začervenal. Je
to beznadějný. Ten zas vidět ženskou, jak ji pánbůh stvořil, tak jí poběží pro
župan.</p>

<p class="e-bookprozatext">No, já bych teda možná mohla Markoumákovi vykládat. O&nbsp;tom
obchůdku, kde jsem Hroznýše spatřila, ani to nejsou tři neděle, a&nbsp;pro
žádný župany neběžel.</p>

<p class="e-bookprozatext">Ale musela jsem ten večír do vaření. Anebo bych mu
mohla vykládat, přemejšlela jsem cestou v&nbsp;pontiáčku, kterej z&nbsp;kopce
do berkleyskýho údolí zase chytil dech a&nbsp;radostně se zařadil do smradlavýho
stádečka, co ve dne v&nbsp;noci pádí semtam přes brontosauří most, padesát
centů jeden přeběh, mohla bych mu vykládat třeba takový příběh: Jak jsem, když
mě nevzali na tu teologii, bydlela u&nbsp;jednoho katolickýho advokáta, jenž
musel vzít katolickou dívku do podnájmu, jednak že měl velkej byt, a&nbsp;voni
po nich šli, jednak že se mu po vítězství, ale ne jejich, nýbrž lidu, zmenšily
příjmy, neboť se přeškolil na soustružníka, a&nbsp;ne dost dobře. Původně
nechtěl dívku, správně tušil, ale jeho žena byla nějaká spolužačka mý mamulky
nebo co, a&nbsp;oproti různým hochům, co se o&nbsp;ten podnájem drali, jsem
měla výhodu, že jsem byla zaručeně z&nbsp;biskupáku, tak mě nakonec vzali. Ten
advokát měl syna, jinocha, něco podobnýho jako Anička Bradstreetová, jenže
v&nbsp;sameččím vydání, a&nbsp;jinoch se do mě zjinošil, jenomže to ze
stydlavosti tajil i&nbsp;přede mnou. A&nbsp;měli v&nbsp;tom bytě krásnou
prostornou koupelnu, v&nbsp;který jsem se nikdy nezamykala, ponivač to byla naprosto
spolehlivě mravná domácnost a&nbsp;mimoto bylo vždycky úplně zřetelně slyšet
šplouchání ve vaně a&nbsp;šum sprchy, k&nbsp;čemuž navíc jsem pokaždý řádně
ohlásila, že si jdu očistit tělo od denního potu. A&nbsp;jak si ho tak jednou
očišťuju pod sprchou, najednou se rozlítnou dveře a&nbsp;jinoch vpadne dovnitř,
rudej jak rajče, jen explodovat, než jsem stačila slušně vyjeknout, vrh se na
mě jak byl, v&nbsp;dvouřadovym saku, přímo pod sprchu a&nbsp;počal, jak se píše
v&nbsp;románech, pokrývat mý tělíčko horkými polibky. Jenže mně ve vaně ujely
nohy, a&nbsp;v&nbsp;pádu jsem se zachytila kohoutku vod teplý vody, a&nbsp;von
se zavřel, jinoch za mnou hupsnul do vany, ale v&nbsp;tom se na nás začaly
řinout ledový pramínky, takže jinoch přišel k&nbsp;sobě, zblednul, zakoktal
něco, vyškrábal se z&nbsp;vany a&nbsp;zbaběle prch. Samozřejmě že jsem to na
něj nepíchla, ale když se asi za čtrnáct dní trochu uklidnil, vzala jsem si ho
stranou a&nbsp;on se mi přiznal, že mě už půl roku šmíruje klíčovou dírkou,
kdykoli jsem ve vaně, což jsem samozřejmě věděla, a&nbsp;jak jsem tak ujížděla
po Fisherman’s Wharfu, kudy už proudily davy turistů, lačnejch monotónní formy
vzrušení, pomyslela jsem si, že bych Markuskovi ještě mohla vyprávět, jak když
jsem si toho jinocha tenkrát osmělila, vyklubal se z&nbsp;něj úplně luxusní
přítelík, tak zdatnej, že mě půl roku nato nechal a&nbsp;přived do jinýho stavu
nějakou Honzlovou, zpěvačku ze Státního souboru písní a&nbsp;tanců Sedmikrása.
Ale nechala si pomoct.</p>

<p class="e-bookprozatext">Takže, řekla jsem si, když jsem vpadla do šatny
a&nbsp;překvapila Boozyho Buckshota, jak si zapaluje marihuánku, takže pan Bill
Snake, pozor na něj, aby taky jednou úplně neočekávaně neexplodoval ve
fundamentalistickomatherovský koupelně Andulky Bradstreetový.</p>

<p class="e-bookhvezdickystred">*&nbsp;*&nbsp;*</p>

<p class="e-booktirazacitacetext">O&nbsp;bridž jsem se začala
zajímat fakt ne ze snobismu. Někdo mně řek, že to je jako šachy, jenže lehčí,
takže to hrajou i&nbsp;dámy, a&nbsp;jelikož já karty používám výhradně na
vykládání osudu, kterej mi ale podle nich nikdy nevychází, řekla jsem si, že
bych se mohla poučit taky ještě v&nbsp;nějakym jinym karetnim oboru, když už
jsem jednou v&nbsp;Americe. To už jsme byli s&nbsp;Markouskem spřátelení
a&nbsp;on řek: No co ne. Bridž je pěkná, matematická hra, ty sice, Evi, pokud
jsem zjistil, umíš jenom sčítat a&nbsp;odčítat, násobíš jen s&nbsp;potížema
a&nbsp;dělit je tak trošku nad tvoje síly, ale tak úplně matematická hra to zas
neni, tak přiď <span class="calibre5">zejtra, pozvu Shada Snyderse
a&nbsp;Raymonda Dalyho, oba známý bridžový p</span>řeborníky z&nbsp;berkeleyskýho
kampusu.</p>

<p class="e-bookprozatext">Tak jsem toho krásnýho letního kalifornskýho večera
přibrzdila opět před 1275 Grizzly Drive&nbsp;– pontiáček byl už tou dobou na
berkeleyskej kopec zvyklej&nbsp;– a&nbsp;jak kráčím kolem buganvilií, znova
zaslechnu nakřápnutej hlas Hroznýše královskýho: Krásný večer. Jeden z&nbsp;nejkrásnějších
za poslední den nebo dva, a&nbsp;strčím hlavu mezi buganvilie a&nbsp;zjistím,
že tu krajně nepravděpodobnou větu pronáší Hroznýš do ouška Anduly Bradstreetový,
ovšem vzdálenýho asi dva metry padesát, na druhym konci růžově natřený lavičky
mezi těma buganviliema. No děláš pokroky, pomyslím si. Teda zatim spíš jen na
místě, ale aspoň seš vytrvalej. A&nbsp;vpadnu do domečku.</p>

<p class="e-bookprozatext">Jako první dostavil se na bridžovej večírek profesor
Shad Snyders, obor užitá matematika. Taky to hned dokázal. Myslel jsem si,
povídá a&nbsp;na bridžový stoleček s&nbsp;kartama připravenýma k&nbsp;zamíchání
položí placatou krabici, že kdyby nás bridž později unavil, mohli bychom si
hodit ruletku, co říkáš, Marku? A&nbsp;Markusek, vzdor své výborné světové
pověsti v&nbsp;oblasti teorie množin vždy nakloněný hrám se špatnou pověstí,
praví: Výborně! A&nbsp;třeba hned. Ve třech se bridž stejně hrát nedá, tak si
zkrátíme čekání na Dalyho hozením. Jen si hoďte, povídám. Vy jste výborně
placený lokajové americkýho establišmentu a&nbsp;mimoto máte každej pár průmyslovejch
patentů, kdežto mě vyhnala do Ameriky bída za chlebem a&nbsp;coca-colou, načež
oba hoši se zachovali galantně a&nbsp;prohlásili, že finančně se já zúčastním
pouze na výhrách, kdežto o&nbsp;prohry se rozdělí oni dva, čehož později ten
večer, aspoň Snyders, myslím, litoval. Místo matematickýho karbanu jsme teda
roztočili ten důmyslně prostinkej strojek na demaskování matematický
pravděpodobnosti a&nbsp;já měla za půl hodinky na novej pontiak.</p>

<p class="e-bookprozatext"><span class="calibre3">To zrovna zacinkala
zvonkohra u&nbsp;dveří a&nbsp;dostavil se Raymond Daly, profesor starší
anglické literatury, proslulý tím, že v&nbsp;nějaké básni, prý o&nbsp;Přemyslu
Oráči, ačkoliv nevim, že by byl v&nbsp;Anglii tak populární, ale buď jak buď,
v&nbsp;tý básni objevil anagram či co, kde se pustě spílalo tehdejšímu
anglickýmu společenskýmu zřízení, a&nbsp;rozluštění toho anagramu nebo čeho
bylo matematicky tak příšerně složitý, že se na to musela použít ta teorie
množin, nebo možná něco jinýho, ale každopádně to jediný na tom literárnim
objevu trošku neklapalo, poněvač když ta báseň vznikla, uměli lidi počítat
pouze rovnice o&nbsp;jedný neznámý, což ovšem Dalymu nijak neubralo na slávě. Já
o&nbsp;těchto věcech přirozeně nic nevím, zato mi na Dalym bylo od začátku něco
nápadný, jako kdyby mi někoho připomínal, ale ne zjevem, a&nbsp;když se pak
nadšeně zapojil do hry&nbsp;– ne do bridže, ten jsem se bohužel v&nbsp;Kalifornii
nikdy nenaučila&nbsp;– a&nbsp;když pak prohrál první stovku (Snyders byl tou
dobou už o&nbsp;$ 170 lehčí a&nbsp;začínal litovat) a&nbsp;dali jsme si
pauzičku na občerstvení, najednou mi ta podoba došla. Vůbec ne obličej, ani figura,
ale jméno! Ano, jméno, neb ten badatel v&nbsp;Přemyslu nebo kom Oráči z&nbsp;hlediska
svého pojmenování představoval složeninu ze dvou slavnejch kalifornskejch
spisovatelů, ale úplně jinejch, než byl ten, co proklínal tehdejší anglický
zřízení.</span></p>

<p class="e-bookprozatext">Poslouchejte, povídám Dalymu. Nepíšete vy bokem
detektivky? A&nbsp;Dalymu zaskočí humrovej chlebíček, nakloní se ke mně,
poprská mě až po pás krevetovými zadečky, jak je zakuckanej, a&nbsp;bez dlouhýho
vodmlouvání řekne: Jak ste na to přišla? To méno, pravím. Dyť já píšu pod
pseudonymem, žasne Daly. No a&nbsp;taky ten váš vobjev, povídám, v&nbsp;Přemyslu
Oráči. V&nbsp;jakým Pš&nbsp;– Pš&nbsp;– začne Daly. No v&nbsp;tom vašem Oráči,
prostě. Někdo tuhle na party povídal, že to nemá ani tak moc co dělat s&nbsp;literaturou,
jako že spíš to je výkon hodnej detektiva. Z&nbsp;detektivky, teda, dodám ještě
kvůli pravdě, neboť ten na tý party ještě řek, že je to úplně stejná kravina
jako většina detektivek, <span class="calibre5">ale dobře se to čte.
No a&nbsp;pak to méno, pravím. Raymond jako Chandler, t</span>o je v&nbsp;Československu
jeden z&nbsp;nejoblíbenějších americkejch klasiků, zásluhou nějakýho Kopance,
spisovatele, kterej si dal závazek, že neustane, dokud všechny romány toho
klasickýho romanopisce nevyjdou česky, a&nbsp;na rozdíl vod mnoha a&nbsp;mnoha
jinejch závazků ho splnil, i&nbsp;když za pět minut dvanáct, no a&nbsp;pak snad
jako Kaliforňan víte, že byl ňákej Carroll John Daly, co založil tak zvanou <span class="e-booktirazacitacetextkurzivachar">hard-boiled school</span><i class="calibre10">,</i> neboli natvrdo
uvařenou školu detektivní prózy, pravím tak učeně, že Daly otevře ústa a&nbsp;žasne:
Já myslel, že ste barová zpěvačka? A&nbsp;co? pravím agresivně. Jednak mám
maturitu, jednak ten Kopanec je můj moc dobrej přítel a&nbsp;tajnej
vobdivovatel, a&nbsp;kromě toho závazku sepsal vo detektivkách taky knížku,
hlavně vo americkejch, povídám. Von sám píše různý romány a&nbsp;povídky, ke
kterejm krade náměty ve starejch americkejch <span class="e-booktirazacitacetextkurzivachar">pulp magazínech</span><i class="calibre10">,</i> zdědil jich balík
po nějaký tetě z&nbsp;Bostonu. Píše to česky, ale dost často se to čte jako
přeložený z&nbsp;američtiny. Teda dobře přeložený, musím říct, dodám rychle na
obranu český literatury, aby mi pak někdo neřek, že jsem ji v&nbsp;nepřátelský
cizině pomlouvala, i&nbsp;když v&nbsp;souvislosti s&nbsp;panem Kopancem by to
snad zas nebyl tak velkej zločin, ale jedna nikdy neví. A&nbsp;Raymond Daly mě
veme za ruce a&nbsp;povídá: Poďte kousek semhle a&nbsp;zarejduje se mnou ze
dveří mezi buganvilie. Směrem od skrytý lavičky se ozve Hroznýš: U&nbsp;nás
v&nbsp;Nové Anglii je touto dobou asi chladněji, a&nbsp;nato Andula: Nemyslím,
že příliš, ale dál neposlouchám, neboť Daly mi vzrušeně říká: Prosim vás, ale
nikde to o&nbsp;mně neříkejte. Já to tajím, že ano, ono je to teď sice
momentálně trochu v&nbsp;módě, pokleslá literatura, jeden kolega napsal dokonce
o&nbsp;Chandlerovi monografii, ale co člověk ví, doba může zesnobštět, tak já
to píšu pod jménem Ernest W. Fitzgerald. Ale že je to vono? povídá. Myslim ty
drsný detektivky? No vono to je, povídám. Tak se to ňák čim dál víc hodí do
naší doby. Takovej Zola nebo Dostojevský, ty byli taky dobrý, ale moc něžný.
A&nbsp;to W., hele, to je jako Wiliam? Daly řekne: Vy ste detektiv, Evo. Ale
já, víte, mě to tak děsně baví, někdy bych nejradši, víte&nbsp;– rozhlédne se
přes buganvilie po sanfranciský zátoce, Golden Gate Bridge, most přes Zlatej
záliv rumělkovatí v&nbsp;západu slunce, Daly zatne pěstě a&nbsp;povídá: Když já
tak někdy na party&nbsp;– víte&nbsp;– ty kecy&nbsp;– nejradši bych pěstí do
nosu, víte? a&nbsp;natáhne krásně urostlou pěst přímo k&nbsp;mýmu nosíku. Já
vim, povídám. Já zas na to kašlu a&nbsp;piju. Ale Daly pokračuje ve snění: Nebo
ty banky, víte&nbsp;– tady měsíc co měsíc čekat na pitomej šek&nbsp;– a&nbsp;stačila
by pistole, důvěryhodnej komplic a&nbsp;– znova napřáhne tu pěst, teďka s&nbsp;nataženým
ukazovákem jako revolver&nbsp;– Prachy sem, slečno pokladní! Pak zvadne, praví:
Nojo, ale to sou jen takový denní sny. Tak aspoň teď rozebírám T. S. Eliota,
a&nbsp;nevěřila byste, ale v&nbsp;básni <span class="e-booktirazacitacetextkurzivachar">The
Love Song of J. Alfred Prufrock</span> je zakódovaná nemravná anekdota o&nbsp;Gertrudě
Steinový, anebo možná Mary Pickfordový, to eště zatim nemám rozanalyzovaný.
Jelikož T. S. Eliot je mi poměrně ne příliš znám, chci závíst řeč jinam, avšak
ozve se netrpělivý Markousek, lačný další obehry, tak jdem.</p>

<p class="e-bookprozatext">U&nbsp;Markuláska najdem Aničku. Strýčku, pípe právě
poslušným hláskem matherovské fundamentalistky, Bill mě zve zítra dopoledne na
simultánní partii s&nbsp;Bobbym Fischerem. Řekla jsem mu sice, že musím
pracovat na své disertační práci, ale snad bych na dvě hodinky odejít mohla,
vynahradila bych to odpoledne. Souhlasil bys? Markous ji pohladí po tvářičce
a&nbsp;zaševelí: Ale jen jdi, jen jdi, Anno. Taky přece potřebuješ trochu toho
šprýmu, jen sejdi podívat na simultánku s&nbsp;Bobíkem Fischerem. Andula ničeho
nepochopí, zardělá odejde a&nbsp;Markusák praví: Držte mě, nebo se neznám. Ta
blběnka si myslí, že je tady v&nbsp;klášteře a&nbsp;já jsem sestra představená.
Já se jednou neudržím a&nbsp;řeknu jí do tváře nějaký silný slovo, například
Potok. Zřejmě se hoch učí, řeknu si v&nbsp;duchu, a&nbsp;dáme se do hry.</p>

<p class="e-bookprozatext">Hra pokračuje, pro mě, dík galantnosti přítomných
pánů, výhodně, pro Markuska fifty fifty. Shad Snyders dostal zpátky, co na
začátku prosázel, zato pro Ernesta W. Fitzgeralda se hra brzy podobá přírodní
katastrofě. Táhlo na desátou&nbsp;– já měla ten večer v&nbsp;Námořnickym snu
volno&nbsp;– když Ernest W., zpocený a&nbsp;vibrující rukama, odešel na záchod.
Ňák ho to sebralo, povídám, a&nbsp;Shad Snyders za ním opatrně mrkne, jestli už
zmizel z&nbsp;doslechu, a&nbsp;šeptem praví: Něco vám na Raymonda řeknu&nbsp;–
žije dvojím životem. Já vim, povídám, a&nbsp;Shad: Vy jste měla angažmá na Lake
Tahoe? To neměla, povídám a&nbsp;vzpomenu si, jak mě před párma dny Markusek vyvez
na to rozkošný místečko v&nbsp;Sieře Nevadě, asi tři hodinky autem od <span class="calibre5">Grizzly Peaku, a&nbsp;jak mě odtamtud nemoh dostat,
poněvač jsem úplně</span> propadla jedovatýmu kouzlu těch hazardautomatů. Byla
jsem úplně v&nbsp;tranzu z&nbsp;tý vášně, jenom se pamatuju, že mě Markusek
musel spoutat opaskem a&nbsp;dát mě vodnýst do auta dvěma krupiérama, a&nbsp;pak
mě, kousek před kalifornskou hranicí, chlípně upozornil na nevěstinec Kit Kat
Klub, a&nbsp;odtamtud právě vyhazovali Vencu Q.&nbsp;Fajrunta a&nbsp;řvali přitom
nějakou sofistikovanější obdobu našeho staročeského Bez peněz do hospody nelez.
Neměla jsem angažmá na Lake Tahoe, bohužel, povídám a&nbsp;Markous mě opraví na
Bohudík. Von tam snad pan Daly vo něčem přednášel? Ne, to ne, zavrtí hlavou
Shad. Před týdnem tam ale ve voku prohrál tři tisíce. Což, praví, není nejmíň,
na <span class="e-booktirazacitacetextkurzivachar">assistant</span> profesora starší
anglický literatury, praví, a&nbsp;vtom se Ernest W. vrátil a&nbsp;doprohrál
ještě padesát tři dolary do rovných tří set.</p>

<p class="e-bookprozatext">Asi o&nbsp;půlnoci jsme toho nechali a&nbsp;zrovna
taky vstoupil Hroznýš s&nbsp;Andulou, a&nbsp;že se před simultánní partií musí
vyspinkat. Já vlastně taky, povídá Marcus. Zejtra brzo ráno jedu do Santa
Barbary. Odpoledne tam přednášim jednomu dámskýmu klubu o&nbsp;teorii
relativity. To je šlágr dámskejch spolků už asi třicet let. Dámy pořád doufaj,
že je možný to pochopit, i&nbsp;když člověk ovládá jenom malou násobilku, ale
nechávám je při tom, protože jednak dámský kluby dobře platěj, a&nbsp;hlavně se
tam najdou taky mladší dámy, povídá, a&nbsp;já mrknu po Andule, jestli neomdlí.
Ale tý právě Hroznýš sune do dlaně růžový psaníčko a&nbsp;koktá: Něco jsem vám
tady napsal&nbsp;– je to odpověď na to&nbsp;– na to, o&nbsp;čem vy&nbsp;–
a&nbsp;tou dobou mu už málem chytaj vlasy od požáru v&nbsp;ksiftě, pak se otočí
a&nbsp;prchá bez rozloučení. Jinoch jeden. Markusek za ním ještě stihne
zavolat: Bille, brnkni mi o&nbsp;tom článku! a&nbsp;Hroznýše polkne hvězdnatá
noc.</p>

<p class="e-bookprozatext">Po Grizzly Drive se nejdřív rozjel Shad Snyders ve
svém chevroletu, za ním zdrcený Ernest W. Fitzgerald Raymond Daly, a&nbsp;nakonec,
vášnivě políbená na krk Markouskem, já. A&nbsp;ujížděli jsme příjemně příjemnou
kalifornskou nocí, po Grizzly Drive z&nbsp;příjemnýho kopečku, a&nbsp;potom
Ernest W. zahnul směrem na El Cerito, kdežto já pokračovala dál, přes
brontosauří most až na hranice Chinatownu, kde mi pronajala kutloch nějaká Mrs.
Wong Li, vdova po importéru čínských kadidel.</p>

<p class="e-bookhvezdickystred">*&nbsp;*&nbsp;*</p>

<p class="e-booktirazacitacetext"><span class="calibre5">Nazítří
bylo celej den krásně, jenom po obědě krátce sprchlo, takže se mi den po všech
stránkách vydařil. Kocour Marcus nebyl doma, tak jsem den strávila hraním golfu
ve dvou s&nbsp;Markuskovým asistentem, velmi se snažil, ovšem neuspěl, tušila
jsem totiž, že mi Markusek chystá k&nbsp;(svým) narozeninám překvapení, a&nbsp;chtěla
jsem, aby bylo příjemný. Proto jsem taky, jako věrná milá, co den bez milýho
málem nepřežila, zavolala hned ráno den nato do 1275 Grizzly Drive, vzal to
Markousek, ale povídá nějak jako skoro nervózně, u&nbsp;něj neznámej stav:
Heleď, Evi, jestli máš silný nervy, tak přijeď. Ale jinak ne. Což se mi
zalíbilo, tak jsem nakopla pontiáčka a&nbsp;vybrala Grizzly Peak v&nbsp;rekordním
čase, ale když se celá zvědavá nahrnu do obejváku, sedí tam ňákej neznámej
herec, okostýmovanej do švýcarskýho kroje ze sedmnáctýho století nebo co, celej
v&nbsp;černym, černý vysoký šněrovací boty na nohou, na věšáku v&nbsp;předsíni
zřejmě jeho černej širák jako pro ortodoxního rabína, a&nbsp;tváří se, jako by
ho právě u&nbsp;posledního soudu neprokádrovali. To je Ebenezer Bradstreet, můj
švagr, praví Markousek vážně. A&nbsp;tohle je slečna Adamová, barová zpěvačka.
To řek zřejmě ze zlomyslnosti, poněvač švýcarskej kupec, kterej už tak dost
nemilostivě zavadil zrakem o&nbsp;mou mini, nyní úplně zledovatěl a&nbsp;zrak
ode mě zcela odvrátil, jako kdybych byla nějaký ďábelský pokušení, což jsem, to
vím, ale ne zas nějaký kór moc hříšný, poněvač si myslím, že na světě jsou moc
horší hříchy než ten proti šestýmu katolickýmu a&nbsp;pátýmu protestantskýmu
nebo navopak přikázání. Například ten proti pátýmu katolickýmu a&nbsp;šestýmu
protestantskýmu nebo navopak, když švýcarskej kupec a&nbsp;jemu podobní, když
mluví o&nbsp;morálce, maj na mysli omezení tělesnejch radostí spíš než který
jiný svinstva. Tak ale teda ode mě odvrátil zrak a&nbsp;od tý chvíle mluvil
skrz mě a&nbsp;koukal mimo mě, jako kdybych tam nebyla. A&nbsp;Markousek
pokračuje: Švagr Ebenezer přiletěl právě ranním letadlem ze Salemu v&nbsp;Massachussetts,
což byl jeho první let letadlem v&nbsp;životě, dodá muj milej. Z&nbsp;toho
vidíš, že jde o&nbsp;vážnou věc, praví jako taky vážně. Včera mu někdo unes
dceru, myslím naši Annu, a&nbsp;volal mu o&nbsp;výkupný. Švýcarský kupec si
odkašle a&nbsp;povídá: Požaduje deset tisíc do zítřka do večera, a&nbsp;já si
pomyslím, že to si chudáka Andulu příliš neceněj, ne ovšem že by jako tělíčko
stála za podstatně víc, ale podle Markuska je to něco na způsob ženskýho
Einsteina, takže za deset tisíc je její mozeček úplná okase, hotovej <span class="e-booktirazacitacetextkurzivachar">bargain</span><i class="calibre10">.</i> Já jsem přirozeně naprosto
ochoten sumu vyplatit, pokračuje kupec švýcarský. Jsem však rozhodně proti
tomu, aby se volala na pomoc policie, jak míní švagr. Annu by to mohlo ohrozit,
vyděrači jsou velmi bezohlední, alespoň podle denního tisku, jak mi bylo řečeno
pastorem Nathanielem Wigglesworthem. Marcus praví: Když nechceš, tak ne. Máme
tu Evi, vyprávěla mi, jak v&nbsp;nějakým Hitsongsea nebo jak ve Švédsku
zachránila před ostudou jednu záletnou paničku, a&nbsp;to byl tedy, jestli
mluvila pravdu, výkon hodnej detektiva. Dělit ona Evi neumí, ale elementární
logiku má nějak v&nbsp;podvědomí nebo kde. Jednou zas, to bylo v&nbsp;New
Yorku, přišla na pachatele v&nbsp;jednom strašlivě zamotaným mordýřskym
případě, </span>jenomže slávu slíz nějakej O’Raglan, zrovna jako opět ve Stockholmu<span class="calibre5">, to byl případ, to bys nevěřil, švagře, s&nbsp;dvojníkama,
úplně identickejma, a&nbsp;přitom to nebyli bratři. Manželka jednoho dvojníka
se zabouchla do druhýho, úplně stejnýho, a&nbsp;smluvili se, že toho prvního
oddělaj, aby nestál v&nbsp;cestě jejich štěstí. Teda, co ji přivedlo k&nbsp;takový
vášni, že jedno vejce byla ochotná rozbít a&nbsp;druhý, k&nbsp;nerozeznání
podobný, samou láskou sežrat, to nepochopím, jedině snad, že Evi lhala a&nbsp;přečetla
si to v&nbsp;nějaký za vlasy přitažený detektivce. Voni detektivky jsou hlavní
Evino kulturní vyžití, a&nbsp;potom už jenom jedno indický umění, to ty,
švagře, ani neznáš. Jistěže ne, praví Ebenezer, o&nbsp;pohanské nauky jsem
nikdy nedbal. A&nbsp;Markusek praví: Tak teda, když tu teď máme Evinku&nbsp;–
a&nbsp;to jsem ti ještě neřek, jakej má fantastickej postřeh, i&nbsp;když to mě
tak neudivuje, to ženský mívaj, jenom si, co viděj, neuměj dát dohromady, což
je u&nbsp;ní to nepřirozený. Ale jednou, představ si, usvědčila jednoho
úchylnýho čistě jen proto, že v&nbsp;anglickejch autech je volant napravo. No
prostě, Evinka je takový naše soukromý FBI, tak ji na to pustíme jak čuchacího
psa a&nbsp;uvidíme, co dokáže.</span></p>

<p class="e-bookprozatext">Dobrý, dobrý, povídám. Tolik co ty, Marcus, s&nbsp;celou
tvou teorií rozmnožování nebo čeho, dycinky. Je mi úplně jasný, že na
Ebenezerovi Marcusova řeč nezanechala ten nejlepší dojem, kouká se mi kolem
hlavy, každým okem po jedný straně, tak se radši honem nechám odvést na místo
činu.</p>

<p class="e-bookprozatext"><span class="calibre5">Teda: jestli je to
místo činu, to se neví. Ale Markousek si už v&nbsp;mé nepřítomnosti vymyslel
takovou jakoby teorii: teprve když se dnes ráno přihnal z&nbsp;oaklandskýho
letiště taxíkem Ebenezer, zjistil Markusek, že domovní dveře jsou zevnitř na
závoru. A&nbsp;teprve po Ebenezerově výpovědi se šel podívat do Anduliný
ložnice a&nbsp;objevil, že tam nejen není, ale že tam tu noc zřejmě vůbec
nespala, což souhlasilo s&nbsp;Ebenezerovým údajem, že únosce ho volal včera
odpoledne v&nbsp;šest pět kalifornskýho času, teda hnedka po tom, co jsou </span>meziměstský
hovory lacinější, což by poukazovalo na únoscovu neutěšenou<span class="calibre5"> finanční situaci. A&nbsp;tehdy usoudil můj
geniální přítelík, že ty dveře byly na závoru od předvčerejška od půlnoci, kdy
je za náma osobně zalígroval po tý partii ruletovýho bridže, neboť ráno, když
odjížděl do Santa Barbary, šel rovnou do garáže, a&nbsp;tam se chodí postranníma
dvířkama vzadu, který zas, na rozdíl od předních, našel, když se v&nbsp;noci ze
Santa Barbary vrátil, otevřený. Na neteř se tak pozdě v&nbsp;noci už přirozeně
podívat nešel, v&nbsp;domnění, že si osvěžuje mozeček v&nbsp;panenskym loži
nahoře, a&nbsp;staromódní švýcarský kupec Ebenezer byl zlou zprávou a&nbsp;následujícím
vzrušujícím pokusem zjistit letecký spojení do Kalifornie tak mimo sebe, že ho
vůbec nenapadlo předem zavolat, snad ani nevěděl, že to ze Salemu jde.</span></p>

<p class="e-bookprozatext">Takže v&nbsp;devět hodin ráno, když kupec švýcarský
zazvonil u&nbsp;domovních vrat, Markusek ještě sladce spal.</p>

<p class="e-bookprozatext">Pro přehled jsem si to nakreslila:</p>

<p class="e-bookhvezdickystred"></p>
</div>
</body>
</html>