<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
    <meta name="Generator" content="Microsoft Word 14 (filtered)"/>
    <title>Hříchy pro pátera Knoxe</title>
    <meta http-equiv="Content-Type" content="text/html; charset=utf-8"/>
  <link href="../Styles/stylesheet.css" rel="stylesheet" type="text/css"/>
<link href="../Styles/page_styles.css" rel="stylesheet" type="text/css"/>
</head>
  <body>
<div class="wordsection8">

<p class="e-bookprozatextkurzivabezpredsazeniprvradku">&nbsp;</p>

<p class="e-bookprozatextkurzivabezpredsazeniprvradku">&nbsp;</p>

<p class="e-bookprozatextkurzivabezpredsazeniprvradku">&nbsp;</p>

<p class="e-booktirazacitacetext">Do jídelny vstoupila mladá žena,
štíhlá, v&nbsp;elegantním kostýmu, s&nbsp;pečlivě upraveným blond účesem. V&nbsp;ruce
nesla paperback. Rozhlédla se, posadila se ke stolku blízko barového pultu a&nbsp;objednala
si snídani.</p>

<p class="e-bookprozatext">Barmanovi připadala známá. Pokukoval po ní celou dobu,
co připravoval objednané smaerebrody, a&nbsp;potom clonou páry z&nbsp;kávovaru.
Barman byl družný člověk, neviděl rád osamělé hosty, zejména pokud to byly
mladé ženy. Když před ni postavil podnos se snídaní, pokusil se o&nbsp;sblížení:</p>

<p class="e-bookprozatext">„Vy jste ve Slaeghelsee ještě nebyla, slečno, že ne?
Určitě ne. To bych si vás pamatoval. Já mám bezvadnou paměť na obličeje. Jakmile
nějaký uvidím, do smrti ho nezapomenu. A&nbsp;váš, slečno,“ zašklebil se
neprofesionálně, „jsem tu ještě neviděl.“</p>

<p class="e-bookprozatext">Mladá žena si ho&nbsp;– velmi profesionálně&nbsp;–
změřila od paty k&nbsp;hlavě. Barman byl obtloustlý postarší muž jistého typu.
Blondýnka pravila jedovatě:</p>

<p class="e-bookprozatext">„Víte, kde jsem byla celou tu dobu, co jste na světě?“
</p>

<p class="e-bookprozatext">Neprofesionální úsměv na barmanových rtech zvadl.
Obtloustlý muž zesmutněl, pravil:</p>

<p class="e-bookprozatext">„Bohužel ne, slečno.“ Pak se zatvrdil, řekl stejně
jedovatě jako ona: „Nebo možná bohudík!“ a&nbsp;odešel ke stolu, kam právě
přisedli dva štamgasti. Káča, pomyslel si. A&nbsp;ještě k&nbsp;tomu cizinka, z&nbsp;nějakého
Balíkova. Švédská holka by nebyla takhle netýkavá. Ale kde jsem ji jenom viděl?</p>

<p class="e-bookprozatext">Netýkavá cizinka mezitím otevřela svůj paperback a&nbsp;pustila
se do čtení. Ukusovala přitom ze smaerebrodu a&nbsp;paperback držela v&nbsp;levé
ruce tak, že titul na obálce, THE MAN WHO WAS THURSDAY, byl obrácen ke dveřím.
Takže když se ve dveřích objevil silný pán v&nbsp;kostkované čepici, byl titul
plavovlásčina paperbacku to první, co mu padlo do očí.</p>

<p class="e-bookprozatext"><span class="calibre3">Pán se bystře
rozhlédl po místnosti. Jeho vrásčitá tvář naznačovala, že na světě není mnoho
mastí, jimiž by nebyl mazaný. Na sobě měl dvouřadový štráfkovaný oblek, poněkud
těsný na jeho mocnou postavu. V&nbsp;jedné ruce nesl kufřík, jaký nosívají
porodníci. Na lékaře však nevypadal. V&nbsp;druhé držel předmět, který se
k&nbsp;němu rovněž nehodil. Byl to paperback s&nbsp;nápadným titulem THURSDAY’S&nbsp;CHILD</span>.
Ještě jednou se rozhlédl, očima setrval na knize, v&nbsp;níž si četla blondýna,
potom zvedl vlastní svazek k&nbsp;obličeji a&nbsp;zdálo se, že cosi slabikuje.
Zavrtěl hlavou, opět pohlédl na paperback v&nbsp;dívčině ruce, a&nbsp;k&nbsp;něčemu
se rozhodl.</p>

<p class="e-bookprozatext">Kolébavým krokem přistoupil ke stolku a&nbsp;těžce
dosedl na židli naproti blondýnce.</p>

<p class="e-bookprozatext">Vzhlédla. Spatřila obrovitého pána, jenž se na ni
šklebil jako dost netypický obchodní cestující a&nbsp;v&nbsp;zabijácké dlani
držel knihu, obrácenou titulem k&nbsp;ní. Pomyslela si, že v&nbsp;případě
úsměvu tohohle cesťáka není rčení „od ucha k&nbsp;uchu“ žádná nadsázka,
naplnila vlastní pohled ledem, a&nbsp;když se jej chystala sklopit k&nbsp;detektivce,
muž pravil s&nbsp;anglickým přízvukem: „S&nbsp;těma kníhama to spletli.“</p>

<p class="e-bookprozatext">„Cože?“ zeptala se a&nbsp;led v&nbsp;očích jí roztál.</p>

<p class="e-bookprozatext"><span class="calibre3">„S&nbsp;těma
kníhama to spletli,“ opakoval pán a&nbsp;prstem druhé ruky ukázal na titul
svého svazku. Prst měl v&nbsp;průměru jenom o&nbsp;něco málo víc než dívčino
zápěstí. Blondýna sklouzla zrakem od prstu k&nbsp;tváři. Tvář se jí líbila.
Svědčila o&nbsp;tom, že silný pán neměl zrovna jednoduchý život, ale že
komplikace toho života spadaly asi do jiné kategorie než maléry obtloustlého
barmana. Pocítila k&nbsp;neznámému přátelskou sympatii a&nbsp;pohlédla znovu na
jeho paperback. THURSDAY’S&nbsp;CHILD. Protože to byla bystrá dívka, pochopila.
Protože ještě víc než bystrá byla zvědavá, nechala silného pána na omylu.</span></p>

<p class="e-bookprozatext">„Nemohla jsem sehnat tu samou,“ řekla.</p>

<p class="e-bookprozatext">„To nic,“ pravil chlácholivě silný pán. „Todle je
skoro ta samá,“ ukázal na titul plavovlásčina svazku: THE MAN WHO WAS THURSDAY.
„Kniha jako kniha, né?“ dodal a&nbsp;přes rameno houkl na barmana, aby mu přinesl
dvojitou skotskou na pohoří. Opět se, velice zeširoka, na blondýnku usmál.</p>

<p class="e-bookprozatext">„To je legrace, že?“ pravila blondýnka.</p>

<p class="e-bookprozatext">„Inu, to se stává, takový věci,“ odpověděl pán a&nbsp;pečlivě
si přihladil kostkovanou čepici, kterou nepovažoval za nutné sejmout z&nbsp;hlavy.
„Je to svinstvo a&nbsp;mně se to hnusí. Proto sem tady.“</p>

<p class="e-bookprozatext">„To je vod vás hezký.“</p>

<p class="e-bookprozatext">Silný pán mávl rukou. „Jakýpak hezký. Sem gentleman!“</p>

<p class="e-bookprozatext">„To ste teda výjimka. Gentlemani málem vyhynuli.“</p>

<p class="e-bookprozatext">„Fakt?“ pánovi to zřejmě zalichotilo. „Ale z&nbsp;tebe
mluvěj špatný zkušenosti, <span class="e-booktirazacitacetextkurzivachar">baby</span><i class="calibre10">.</i>
Všichni chlapi takoví prezenti nejsou. Měla sis dávat víc majzla.“</p>

<p class="e-bookprozatext">Šedivé oči k&nbsp;němu vzhlédly s&nbsp;otázkou, jenže
pán si to vyložil jako výčitku.</p>

<p class="e-bookprozatext">„No né. Nechtěl sem se tě dotknout. Já vim, von si čovek
v&nbsp;těhle věcech nemůže pomoct. Zejména né ženská. Už se netrap. Já to
s&nbsp;tim grázlem vyřídim.“</p>

<p class="e-bookprozatext">„Myslíte?“</p>

<p class="e-bookprozatext">„Mám v&nbsp;tom praxi, <span class="e-booktirazacitacetextkurzivachar">baby</span><i class="calibre10">.</i> A&nbsp;je na mě spoleh. Já to
znám, ty hotelový zázraky!“</p>

<p class="e-bookprozatext">„Myslíte?“ opakovala dívka.</p>

<p class="e-bookprozatext">„Jasně. Večer můžeš na všecko zapomenout. Mrkni se!“</p>

<p class="e-bookprozatext">Pán sebral ze země porodnický kufřík, ale naneštěstí
ke stolu přistoupil barman s&nbsp;whiskou a&nbsp;zašilhal po zavazadle, jež se
k&nbsp;mohutnému pánovi nehodilo o&nbsp;mnoho víc než literatura. Pán postavil
kufřík zpátky na zem a&nbsp;vrhl na barmana pohled tak zavilý, že tlusťoch
rychle umístil sklenici na dosah ruky, jež formátem odpovídala spíš gorile,
a&nbsp;úslužně se vzdálil. Pán si&nbsp;– přiměřeně své postavě&nbsp;– srkl
skotské, roztáhl předimenzovaná ústa v&nbsp;novém úsměvu a&nbsp;důvěrně se přes
stolek naklonil k&nbsp;plavovlásce. Na demonstrování kufříku zapomněl.</p>

<p class="e-bookprozatext">Pravil: „Tak žádný strachy. Až se večír uvidíme,
nebude von,“ zdůraznil jakéhosi muže, o&nbsp;jehož totožnosti neměla dívka
tušení, „už štont votravovat ti život, <span class="e-booktirazacitacetextkurzivachar">baby</span><i class="calibre10">!</i>“</p>

<p class="e-bookprozatext">„Jste strašně laskav,“ pípla blondýnka. „A&nbsp;kde se
večír uvidíme? A&nbsp;kdy?“</p>

<p class="e-bookprozatext">„Mluvilo se vo Moulin Rouge, ne?“</p>

<p class="e-bookprozatext">„A&nbsp;– ano.“</p>

<p class="e-bookprozatext"><span class="calibre5">„Dobrý. Tak až bude
večír vzduch čistej, stačí, dyž zavoláš sem k&nbsp;Pellemu a&nbsp;k&nbsp;telefonu
chtěj MacMaca.“ Naklonil se znovu přes stůl a&nbsp;na hřbet pěstěné ručky položil
svou, medvědí. Ústa se mu roztáhla málem do zátylku. „Zichr je zichr, žejo? Tak
nezapomeň, <span class="e-booktirazacitacetextkurzivachar">baby</span>! MacMac!“</span></p>

<p class="e-bookprozatext"><span class="calibre3">Dívka s&nbsp;milým
úsměvem zavrtěla hlavou. Vstala, chtěla zaplatit, ale silný pán, jenž byl
gentleman, jí v&nbsp;tom zabránil. Ještě jednou se tedy mile usmála a&nbsp;prošla
východem do slunečného severského rána.</span></p>

<p class="e-bookprozatext1">Vedle vchodu visel veliký plakát s&nbsp;nápisem:</p>

<p class="e-bookprozatextuprostred">EVE ADAM <br class="calibre19"/>
THE ROCK HIT OF PRAGUE <br class="calibre19"/>
nitely at the <br class="calibre19"/>
MOULIN ROUGE</p>

<p class="e-bookprozatext">Nad tím byla velká fotografie blondýnky, jež právě
odešla. </p>

<p class="e-bookprozatext">Tlustý barman zamyšleně zíral skleněnými dveřmi do
slunečného rána. Kde jsem ji sakra viděl? Mám přece na tváře tak dobrou paměť&nbsp;–</p>

<p class="e-bookprozatext">Ucítil v&nbsp;zátylku něčí pohled. Ohlédl se a&nbsp;vyděsily
ho zavilé oči pána tak mohutného, že na něm slyšitelně praskaly švy štráfkovaného
obleku, jenž byl na jeho postavu poněkud těsný.</p>

<p class="e-bookprozatext">„Tak bacha, šéfe,“ pravil pán s&nbsp;temnou výhrůžkou.
„Je to kámoška mýho nejlepšího kámoše, a&nbsp;je vdaná!“</p>

<p class="e-bookprozatext">Barman se rychle věnoval svým štamgastům.</p>

<p class="e-bookhvezdickystred">*&nbsp;*&nbsp;*</p>

<p class="e-booktirazacitacetext">„S&nbsp;někým si mě jasně splet,“
říkala plavovláska česky asi půl hodiny nato v&nbsp;pokoji s&nbsp;květovanými
záclonkami, jež zahalovaly okno, zapuštěné do neobyčejně silné zdi. „A&nbsp;já
ho přitom nechala. Není to sranda, Zuzáne?“</p>

<p class="e-bookprozatext">„A&nbsp;eště teřeba bude,“ přisvědčila dívka u&nbsp;zrcadla
osobitou výslovností. Byla podstatně mladší než její společnice a&nbsp;seděla
před zrcadlem bez šatů. Měla krásnou postavu, plná ňadra a&nbsp;dlouhé nohy. „Vo
co asi ferčí, co myslíš?“</p>

<p class="e-bookprozatext">„Na to sem se ho přeci nemohla ptát.“</p>

<p class="e-bookprozatext">Dívka před zrcadlem vstala, protáhla se. Slunce
severského léta oblilo křivky těla&nbsp;– a&nbsp;vtom cosi zašramotilo za
dveřmi.</p>

<p class="e-bookprozatext">Obě ztuhly, ale zřejmě je to nepostrašilo. Ta bez šatů
položila prst na ústa, a&nbsp;oblečená odešla po špičkách ke dveřím. Svlečená
předvedla ukázku břišního tance a&nbsp;plavovláska energicky stiskla kliku.</p>

<p class="e-bookprozatext">Za dveřmi už nikdo nebyl. Ale kousek dál na chodbě
maličký podomek v&nbsp;pruhované zástěře nápadně horlivě zaléval kaktusy.</p>

<p class="e-bookprozatext">„Ať je neutopíte. Voni neuměj plavat,“ řekla blondýnka
a&nbsp;mužík po ní loupl okem.</p>

<p class="e-bookprozatext">Blondýnka zavřela dveře.</p>

<p class="e-bookprozatext">„To sou věci, co?“ pravila břišní tanečnice. „Todle je
poteřetí. Posledně sem mu kelikou málem vyrazila voko a&nbsp;von dělal, že
sbírá po kokosáku špačky. Dědek naderženej! A&nbsp;já blběna, já na něj eště
zezačátku byla <span class="e-booktirazacitacetextkurzivachar">hodná</span>! Pak mi ale
pokojský řekly, že s&nbsp;tim měl už kolikrát průšvih. Tak se teď sválně
svlíkaj večer do naha a&nbsp;rajcujou ho kerz klíčovou dírku.“</p>

<p class="e-bookprozatext">„Chudák dědek,“ pravila plavovláska. „To je strašný,
jak to s&nbsp;jednim dovede cloumat.“</p>

<p class="e-bookprozatext">„Jako na peříklad se mnou&nbsp;–“ řekla tanečnice.</p>

<p class="e-bookprozatext">Plavovláska se zeptala k&nbsp;věci:</p>

<p class="e-bookprozatext">„Kerej to je?“</p>

<p class="e-bookprozatext">„Evi! Počkej, až ho uvidíš! Nejhezčí chlap v&nbsp;Šlágrsé!“</p>

<p class="e-bookprozatext">„Svobodnej?“</p>

<p class="e-bookprozatext"><span class="calibre13">„To nevim, teda. Vo&nbsp;–
tom sme spolu nemluvili. Ale až ho uvidíš&nbsp;–“</span></p>

<p class="e-bookprozatext">„Čím je?“ přerušila Zuzánovo nadšení blondýnka, pořád
tím věcným tónem.</p>

<p class="e-bookprozatext">„To&nbsp;– taky nevim. Ale perachy má. Bydlí tady
v&nbsp;Klášteře, v&nbsp;jednom apartmá na terase. A&nbsp;večer je dycky v&nbsp;Mulínu.
Tam sme se taky&nbsp;–“</p>

<p class="e-bookprozatext">„Jo tak! Von tě viděl, jak se hambatíš!“</p>

<p class="e-bookprozatext">„Jemu to nevadí. Von&nbsp;–“</p>

<p class="e-bookprozatext">„To věřim, že mu to nevadí.“ Plavovláska upřela šedivé
oči na tanečnici. Téměř kazatelsky kývla hlavou. „Koukej, Suzi. Majzla, jo? Dej
na radu starší, zkušenější kamarádky. Koukej si tu nabalit ňákýho letitějšího,
usedlejšího Švéďáka, vo kerym ti bude jasný, čím je a&nbsp;jestli se
nevyskytuje chotice. Z&nbsp;playboyů, co roztáčej prachy v&nbsp;Mulínu, kouká
jedině malér.“</p>

<p class="e-bookprozatext">Suzi se ušklíbla.</p>

<p class="e-bookprozatext">„Děkuju, teti. Ale neboj. Proti malérům mám pilulku.“</p>

<p class="e-bookhvezdickystred">*&nbsp;*&nbsp;*</p>

<p class="e-booktirazacitacetext">Dopoledne si plavovláska
prohlížela lázeňské městečko, jemuž s&nbsp;dívkou jménem Suzi říkaly Šlágrsé.
Bloumala po čisťounkých ulicích, hodinu strávila v&nbsp;obchodním domě a&nbsp;koupila
si nakonec, po dlouhém uvažování, velice laciné plnicí pero s&nbsp;nevkusnou
fotografií krásky v&nbsp;koupacím oděvu. Z&nbsp;neznámého důvodu ji nadchlo.
V&nbsp;poledne zašla na <span class="e-booktirazacitacetextkurzivachar">lunch</span> do
skromně vypadající restaurace, která se však uvnitř ukázala být podnikem první
třídy. Objednala si proto opět pouze smaerebrod a&nbsp;pivo.</p>

<p class="e-bookprozatext"><span class="calibre3">U&nbsp;vedlejšího
stolu seděla veselá společnost tří děvčat ve studentských čepicích a&nbsp;tří
pánů v&nbsp;tenisových kalhotách. Restaurant intimně osvětlovaly barevné svíce
a&nbsp;pološero plavovlásce velmi svědčilo. Snad proto upoutala pozornost
vysokého blondýna, levičkou objímajícího jednu ze studentek. Může mu být
nanejvejš pětadvacet, usoudila blondýnka melancholicky, otevřela kabelku,
zadolovala v&nbsp;ní a&nbsp;vytáhla zrcátko. S&nbsp;uspokojením zjistila, že ve
světle svíček nevypadá sama na mnohem víc. V&nbsp;šeru potom spolu rozehráli
velice zkušenou partii očima, jež pokračovala, dokud smaerebrod nezmizel,
a&nbsp;pak zvolna ustala. Mladíka příliš zaměstnávaly veselé studentky.</span></p>

<p class="e-bookprozatext">Dívka ještě chvíli seděla, pak zaplatila a&nbsp;rozmrzele
odešla do místnosti eufemisticky označené DÁMSKÁ ÚPRAVNA.</p>

<p class="e-bookprozatext">Viselo tam veliké zrcadlo a&nbsp;blondýnka, třebaže to
bylo jenom čtvrt hodiny, co použila vlastní, k&nbsp;němu přistoupila, bezmocně
přitáhnuta tím nemilosrdným svědkem zubu času. Zahleděla se na svoji kulatou
tvář, rámovanou krásným účesem, na šedivé oči daleko od sebe a&nbsp;v&nbsp;duchu
si řekla:</p>

<p class="e-bookprozatext">„Tak nevim. Takovejhle ksift, a&nbsp;taková smůla.
Proboha, čim to?“</p>

<p class="e-bookprozatext">Zpozorovala jakousi nedokonalost na dokonalých růžově
natřených rtech, otevřela kabelku, zadolovala v&nbsp;ní a&nbsp;vytáhla růž. Ale
měla ji vypotřebovanou. Opět koukla na odraz obličeje ve skle, udělala si mezi
obočím vrásku a&nbsp;rychle ji zas vymazala a&nbsp;znovu si pomyslela:</p>

<p class="e-bookprozatext">„Asi to bude tim mozkem. K&nbsp;tomuhle ciferníku se
ten muj patrně nehodí. To spíš&nbsp;–“ vzpomněla si na jednoho poručíka, vedle
její kulaté tváře objevil se v&nbsp;zrcadle jiný obličej, rovněž kulatý, jako
měsíc, s&nbsp;modrýma očima a&nbsp;s&nbsp;výrazem příslovečné postavy z&nbsp;lidového
folklóru. Do tohohle se hodí taková myslivna, pomyslila si. Protože u&nbsp;něj
se to dá považovat za mimikry, i&nbsp;když to asi většinou neni, jenže měsíčný
obličej se náhle scvrkl, zkrabatěl, proměnil se v&nbsp;bezvýraznou postarší
ženskou tvář, v&nbsp;zrcadle se objevila ruka s&nbsp;<span class="e-booktirazacitacetextkurzivachar">lipstickem</span> a&nbsp;zazněl bezvýrazný hlas: </p>

<p class="e-bookprozatext">„Mohu vám nabídnout svou?“</p>

<p class="e-bookprozatext">Plavovláska se otočila. Bezvýrazná padesátnice se na
ni usmívala tenkými rty.</p>

<p class="e-bookprozatext">„Jé, děkuju vám! To je od vás hrozně laskavé!“ pravila
blondýnka, vzala od zvadlé dámy růž, otočila se k&nbsp;zrcadlu a&nbsp;počala
opravovat nerozeznatelnou nedokonalost na plném dolním rtu.</p>

<p class="e-bookprozatext">Povadlá tvář se objevila v&nbsp;zrcadle vedle jejího,
jak tomu říkala, ciferníku.</p>

<p class="e-bookprozatext">„Vy jste tak hezká,“ řekla dáma s&nbsp;obdivem a&nbsp;trošku
smutně.</p>

<p class="e-bookprozatext">„Děkuju vám.“</p>

<p class="e-bookprozatext">„Musíte být asi šťastná&nbsp;–“</p>

<p class="e-bookprozatext">Blondýna se poopravenými ústy ušklíbla. Byla to
dokonalá ústa, stvořená k&nbsp;takovým cvikům.</p>

<p class="e-bookprozatext">„Jo, to sem,“ pravila cynicky, a&nbsp;dáma jí dobře
nerozuměla. „Už třikrát sem vyhrála ve stazce. A&nbsp;jednou dokonce stovku.“</p>

<p class="e-bookhvezdickystred">*&nbsp;*&nbsp;*</p>

<p class="e-booktirazacitacetext">Kráčely potom spolu parkem
a&nbsp;paní Lundquistová pravila:</p>

<p class="e-bookprozatext">„Je to strašné, jak to s&nbsp;člověkem dovede cloumat.“</p>

<p class="e-bookprozatext">„To <i class="calibre10">mně</i> nemusíte říkat,“ řekla plavovláska
a&nbsp;věta její společnice jí připadala známá. Paní Lundquistová pokračovala:</p>

<p class="e-bookprozatext">„Šlo mu přirozeně o&nbsp;moje peníze. Ale já si nedala
říct. Všichni mě zrazovali. Jemu bylo dvacet a&nbsp;mně čtyřicet dva. Takže
zbytek si můžete domyslet.“</p>

<p class="e-bookprozatext">„Slečny?“ zeptala se plavovláska věcně.</p>

<p class="e-bookprozatext">„Až na to, že to nebyly zrovna slečny. Totiž: když
jsem mu přestala dávat apanáž. Jejich věk se pak nápadně zvýšil. A&nbsp;taky společenské
postavení.“</p>

<p class="e-bookprozatext">„Proč se nerozvedete?“</p>

<p class="e-bookprozatext">„Nemohu. Vyrostla jsem v&nbsp;přísně katolické rodině
a&nbsp;– prostě nemohu. Ale odstěhovala jsem se od něho. Měla jsem strach, že&nbsp;–“</p>

<p class="e-bookprozatext">Paní Lundquistová zaváhala. Pevně sevřela tenké rty.
Blondýnka po ní vrhla zkoumavý pohled.</p>

<p class="e-bookprozatext">„Já vim,“ řekla tiše. „Měla ste strach, že by vás moh&nbsp;–
zavraždit?“</p>

<p class="e-bookprozatext">Zdálo se jí, že paní Lundquistová sebou trhla. Po
chvilce však pravila.</p>

<p class="e-bookprozatext">„Ne. To by mi vlastně nevadilo. Mně už moc na životě
nezáleží, víte? Měla jsem strach z&nbsp;něčeho jiného&nbsp;–“</p>

<p class="e-bookprozatext">Dlouho nic neříkala. Plavovláska, když už to nemohla
vydržet, se zeptala:</p>

<p class="e-bookprozatext">„Z&nbsp;čeho?“</p>

<p class="e-bookprozatext">„Že zavraždím já jeho.“</p>

<p class="e-bookhvezdickystred">*&nbsp;*&nbsp;*</p>

<p class="e-booktirazacitacetext">Šly kolem tenisových kurtů. Nízké
slunce severského léta kladlo na wimbledonský trávník šikmé stíny a&nbsp;dívka,
jež hrála na prvním kurtu u&nbsp;pěšiny, měla štíhlé, ale vypracované nohy
tanečnice a&nbsp;mrštně se oháněla raketou.</p>

<p class="e-bookprozatext">Také to byla tanečnice. Plavovláska ji poznala.</p>

<p class="e-bookprozatext">Docela automaticky pohlédla na jejího partnera.
Zamrkala. Mladík, který se tu v&nbsp;bělostných šortkách honil za míčkem, se
nápadně podobal blondýnovi, jehož v&nbsp;poledne zaměstnávaly veselé studentky.</p>

<p class="e-bookprozatext">Zastavily se u&nbsp;drátěného plotu a&nbsp;paní
Lundquistová zašmátrala v&nbsp;kabelce.</p>

<p class="e-bookprozatext">„Není to hezké, vidět mladé lidi se bavit?“ pravila. „Ty
bílé šatečky na té zelené trávě&nbsp;– jenom kdybych nebyla tak krátkozraká&nbsp;–“</p>

<p class="e-bookprozatext">Pak se jí podařilo najít brýle a&nbsp;vzdychla:</p>

<p class="e-bookprozatext">„Ach! Rozkošné děvčátko!“</p>

<p class="e-bookprozatext">„To děvčátko je moje souložnice,“ pravila blondýnka
drsně.</p>

<p class="e-bookprozatext">„Jakže?“ zarazila se dáma.</p>

<p class="e-bookprozatext">„Bydlíme spolu. V&nbsp;jednom pokoji.“</p>

<p class="e-bookprozatext">„Ach tak! Musíte mě s&nbsp;ní seznámit. A&nbsp;ten
mladík&nbsp;–“</p>

<p class="e-bookprozatext">Paní Lundquistová zacílila čočky na mladého muže
a&nbsp;z&nbsp;hrdla jí uniklo cosi jako zavzlyknutí. Blondýna se po ní rychle
otočila. Tvář paní Lundquistové nabyla mrtvičnaté barvy, pak rychle zbledla.
Paní Lundquistová se počala podobat zrazené Rusálce.</p>

<p class="e-bookprozatext">„Prosím vás, pojďte pryč!“ vyrazila a&nbsp;skoro se
rozběhla po písčité pěšině. Plavovláska ji dohonila.</p>

<p class="e-bookprozatext">„Co se stalo? Není vám dobře?“</p>

<p class="e-bookprozatext">Paní Lundquistová ji chytila za ruku, jako by se
potřebovala o&nbsp;něco opřít.</p>

<p class="e-bookprozatext">„To byl&nbsp;– můj manžel! Neměla jsem tušení, že bude
v&nbsp;Slaeghelsee. Nebyla bych sem jezdila. Ale teď odsud samozřejmě odjedu!“</p>

<p class="e-bookprozatext">„No tak, no tak,“ chlácholila ji dívka. V&nbsp;duchu
si říkala: Tak ono je to ještě horší, než se to zdá, Zuzáne. Ono to je vůbec
nejhorší. A&nbsp;chlácholila dámu, která se jen pomaloučku vzpamatovávala
z&nbsp;leknutí.</p>

<p class="e-bookprozatext">„Já vím, že je to trapné,“ sípala, hlas se jí chvěl. „Vám
to asi připadá jako nesmysl. Ale já ho <span class="e-booktirazacitacetextkurzivachar">nenávidím</span>!
Já ho&nbsp;– já ho snad&nbsp;–“</p>

<p class="e-bookhvezdickystred">*&nbsp;*&nbsp;*</p>

<p class="e-booktirazacitacetext">Když rozčilenou dámu uložila do
postele a&nbsp;nakrmila sedativy, usadila se plavovláska v&nbsp;hale, protože
byla zvědavá a&nbsp;ráda pozorovala svět, jemuž říkala cvrkot. Kdysi dávno
býval hotel Klášter skutečně klášterem. Zbudovali jej z&nbsp;kamene, metrové
stěny se zdvíhaly v&nbsp;podivné asymetrii k&nbsp;modré švédské obloze. V&nbsp;hale
plápolal krb a&nbsp;v&nbsp;rohu u&nbsp;starobylého stolu cídil maličký podomek
v&nbsp;pruhované zástěře mosazné nádobí.</p>

<p class="e-bookprozatext">Teprve teď si ho dívka pořádně prohlídla. Byl to
rozložitý trpaslík, vlastně vůbec žádný dědek. Pod nosem hitlerovský knírek, na
čele černou ulízanou patku a&nbsp;oči, které se asi nedokázaly dívat jinak než
divoce. Černé a&nbsp;zběsile vášnivé. Setkala se s&nbsp;nimi vlastním zrakem
jenom na zlomek vteřiny. Sjely okamžitě níž, k&nbsp;jejím kolenům, a&nbsp;třebaže
takové pohledy jí obvykle nevadily, nyní ji skoro zamrazilo. Poposedla a&nbsp;instinktivně
si stáhla sukni. V&nbsp;podomkových černých zřítelnicích málem zajiskřilo. Mně
se zdá, mně se zdá! pomyslila si plavovláska. Pak se oddala chmurným úvahám,
jež se týkaly jedné malé striptérky.</p>

<p class="e-bookprozatext"><span class="calibre5">Turniket zastínily
dvě postavy a&nbsp;hned nato se temná hala rozsvítila bělostnou září. Zář
vycházela z&nbsp;tenisových úborů. A&nbsp;máme je tady, řekla si plavovláska.
Rozkošný, rozkošně oblouzený děvčátko Zuzán. To už se k&nbsp;ní zmíněná Zuzán
hnala přes halu v&nbsp;bílé sukénce a&nbsp;táhla za sebou poněkud rozpačitého
manžela madame Lundquistové.</span></p>

<p class="e-bookprozatext">Měl však dobrý trénink a&nbsp;nedal na sobě znát, že
už se viděli a&nbsp;že se dobře prohlédli. Naopak, sportovní ruku položil kolem
ramínek tanečnice s&nbsp;touž samozřejmostí, s&nbsp;jakou ji v&nbsp;poledne
kladl kolem dívek ve studentských čepicích, a&nbsp;popřál zpěvačce důkladný
pohled na chrup, jakoby vyrobený pro reklamní účely.</p>

<p class="e-bookprozatext">„To je Sören Lundquist,“ píplo oblouzené děvčátko. „A&nbsp;tohle
je moje přítelkyně a&nbsp;kolegyně Eva Adamová.“</p>

<p class="e-bookprozatext">Blondýn povytáhl jedno obočí jako do velkého detailu. </p>

<p class="e-bookprozatext">„Gratuluji vám, slečno Adamová,“ pravil sametově. „Musela
jste mít nápadité rodiče. Taková zajímavá kombinace křestního jména s&nbsp;příjmením&nbsp;–“</p>

<p class="e-bookprozatext">„Jste bystrý,“ dívka promluvila, jako když do sklenice
hází kostky ledu. „Věřil byste, že té kombinace si povšimne jenom asi každý
jeden a&nbsp;půltý člověk? Pokud je to pán. Dámy si toho obyčejně nevšimnou.“</p>

<p class="e-bookprozatext">Blondýn zachoval vytrénovanou duchapřítomnost a&nbsp;opět
předvedl chrup, poněkud stisknutý. Tanečnice se do něho zavěsila. Plavovlásku
upoutalo něco, co se zalesklo za osmahlým uchem, esteticky přilepeným k&nbsp;blondýnově
lebce. Pod mosazným talířem v&nbsp;rohu haly stál maličký podomek a&nbsp;jeho
tvář se podobala antické masce žárlivosti.</p>

<p class="e-bookprozatext">Blondýnka šlehla okem po hluboce oblouzeném děvčátku.
Ach, Zuzáne, pomyslela si. Budu se tě asi muset zeptat, co to přesně znamená,
žes na tamhle toho byla zezačátku <span class="e-booktirazacitacetextkurzivachar">hodná</span><i class="calibre10">.</i>
Že tys nám ho taky přefikla, ty děvko?</p>

<p class="e-bookprozatext">Podomek v&nbsp;rohu třel mosaznou konvici tak, že se
rozžhavila do běla. Krásná bílá dvojice mířila ke schodišti. Na prvním schodě
se blondýn zastavil, otočil se k&nbsp;podomkovi a&nbsp;hlasem zcela samozřejmě
si vědomým třídního rozdílu houkl:</p>

<p class="e-bookprozatext">„<span class="e-booktirazacitacetextkurzivachar">Boy!</span>
Dojděte mi koupit holicí krém a&nbsp;přineste mi ho nahoru!“</p>

<p class="e-bookprozatext">Ó, řekla si v&nbsp;duchu plavovláska. Ó bože!</p>

<p class="e-bookprozatext">Za jejími zády vrzly dveře vedoucí do jídelny a&nbsp;blondýnka
se tam podívala. Ze dveří vyšla majestátní stařena a&nbsp;přiložila k&nbsp;očím
lorňon. Mířila jím ke schodišti, kde se půvabně houpala bílá sukénka,
odhalující štíhlé nohy až tam, kde podle folklórního rčení jsou některé dámy
veselé, a&nbsp;miniaturní bílé kalhotky. Stařena upjatě sevřela fialová ústa a&nbsp;pronesla
cosi polohlasem ke své společnici v&nbsp;oděvu, jenž vypadal na profesionální
společnici. Potom se rozhlédla lorňonem. Z&nbsp;polstrovaného křesla pod palmou
se vymrštil stařec v&nbsp;odpoledním úboru a&nbsp;rozběhl se přes halu. Zmocnil
se stařeniny ruky:</p>

<p class="e-bookprozatext">„Dobré odpoledne, paní hraběnko! Právě včas na partii bridže!“</p>

<p class="e-bookprozatext">Hraběnka Wallensteinová ještě jednou pootočila lorňon
za neslušnou sukní a&nbsp;pak přijala nabízené rámě.</p>

<p class="e-bookprozatext">Ó&nbsp;bože! řekla si v&nbsp;duchu plavovláska. Partie
bridže. Jakpak asi skončí tamta partie, pohlédla ke schodišti, ale děvčátko i&nbsp;její
kavalír už zmizeli. Plavovláska si vzpomněla na dámu, na čas uklidněnou
sedativy, a&nbsp;zauvažovala, jak dlouho asi takové prášky účinkují. <span class="calibre20">Nevěděla jak, ale na mysl jí vytanul sympatický,
ale obrovitý pan MacMac</span>, jenž si to ten večer vyřídí s&nbsp;nějakým
grázlem, a&nbsp;zamrazilo ji. Pak opět pomyslela na děvčátko v&nbsp;sukénce,
jehož rozsáhlé vědomosti o&nbsp;Sörenu Lundquistovi nepřekročily asi oblast
jeho navoněné postele. No nazdar, pomyslela si. Jak tohle všechno skončí. Znova
ji zamrazilo. Zmocnila se jí neurčitá, ale bezesporu neblahá předtucha.</p>

<p class="e-bookhvezdickystred">*&nbsp;*&nbsp;*</p>

<p class="e-booktirazacitacetext">Kabaret Moulin Rouge zářil do
přísvětlí severského večera neónovým větrným mlýnem, kopií slavného mlýna
v&nbsp;srdci Paříže. Otáčející se fialová ramena rozehrála na plavovlásčině
tváři příjemný kaleidoskop.</p>

<p class="e-bookprozatext">Prošla hloučkem nerozhodných flamendrů, kteří si
u&nbsp;vchodu prohlíželi fotografie napůl vysvlečené tanečnice s&nbsp;dolíčky
ve tvářích, minula svou vlastní fotografii, na níž byla rovněž, ale slušně,
poněkud poodhalena, a&nbsp;zmizela v&nbsp;mlýnici. Po točitém schodišti
sestoupila k&nbsp;šatnám a&nbsp;zahnula k&nbsp;taburetu s&nbsp;telefonem.
Zalistovala v&nbsp;seznamu a&nbsp;vytočila číslo.</p>

<p class="e-bookprozatext">„Potřebuju mluvit s&nbsp;panem MacMacem. Sedí u&nbsp;vás
v&nbsp;lokále.“ Chvilku ticho, pak vzdálený šum přeplněné hospody. Potom se
ozval známý hlas mohutného pána s&nbsp;americkým přízvukem: </p>

<p class="e-bookprozatextkurziva">„Baby?“</p>

<p class="e-bookprozatext"><i class="calibre10">„<span class="e-booktirazacitacetextkurzivachar">Yes,</span>“</i>
pípla blondýnka. „<span class="e-booktirazacitacetextkurzivachar">It's me</span>.“</p>

<p class="e-bookprozatext">Pán plynule přešel v&nbsp;američtinu:</p>

<p class="e-bookprozatext">„Vzduch čistej, jo?“</p>

<p class="e-bookprozatext">Dívku opět, už pokolikáté, zamrazilo, ale byla
chorobně zvědavá. Ta nepěkná vlastnost ji přemohla.</p>

<p class="e-bookprozatext"><i class="calibre10">„Yes,“</i> řekla, a&nbsp;hned toho zalitovala. Evi,
ty potvoro, pomyslela si. Co jestli toho přivětivýho pána posíláš do nějaký
pastě? Co ty víš, jestli vzduch neni spíš pořádně zpolutovanej?</p>

<p class="e-bookprozatext">Jenže zjistit, jak to vlastně je s&nbsp;ovzduším, se
už nedalo. Přívětivý pán výhružně pravil:</p>

<p class="e-bookprozatext">„O.K. Tak teď máme půl devátý, tak kolem devátý můžu
bejt v&nbsp;<i class="calibre10">Mullin Rooge.“</i></p>

<p class="e-bookprozatext">„K&nbsp;– kde mám čekat?“</p>

<p class="e-bookprozatext">„U&nbsp;baru, ne? Dáme si na voslavu vizoura. Tak <span class="e-booktirazacitacetextkurzivachar">bye, bye, baby! Take care!</span><i class="calibre10">“</i></p>

<p class="e-bookprozatext">Pan MacMac zavěsil.</p>

<p class="e-bookprozatext"><span class="e-booktirazacitacetextkurzivachar">You take care! </span>pomyslela
si blondýnka a&nbsp;počalo ji hryzat svědomí. Odešla do šatny a&nbsp;spatřila
děvčátko Zuzán, rozkošnicky rozložené v&nbsp;křesílku, zasněné oči provrtávající
strop až do lokálu, kde kolem jedenácté patrně zasedne věrolomný playboy
Lundquist, aby se veřejně pokochal pohledem, který mu, pomyslela si blondýna,
v&nbsp;soukromí už asi pomalu zevšedněl. A&nbsp;rozhodla se k&nbsp;činu.</p>

<p class="e-bookhvezdickystred">*&nbsp;*&nbsp;*</p>

<p class="e-booktirazacitacetext">Neuběhlo ani deset minut a&nbsp;děvčátko,
nyní už nikoliv zasněné, se vyřítilo ze šatny a&nbsp;očima metalo blesky.</p>

<p class="e-bookprozatext">„Ten sviňák! Já ho rozterhnu!“</p>

<p class="e-bookprozatext">Plavovláska se dívala, jak její přítelkyně běží po
schodech nahoru a&nbsp;proměňuje se v&nbsp;bílou spirálu. Říct sem jí to
musela, pomyslela si a&nbsp;pokrčila rameny. V&nbsp;jejim vlastnim zájmu. Na
zlomený srdce eště pilulku nemaj. Zavřela dveře a&nbsp;usadila se k&nbsp;zrcadlu.
Pohlédla na svůj kulatý obličej, na oči posazené daleko od sebe. Načechrala si
kadeře. Nojo, je to tak, řekla si v&nbsp;duchu. V&nbsp;každym případě to máš za
sebou, Zuzoune. Pozdějc by to bylo eště horší.</p>

<p class="e-bookhvezdickystred">*&nbsp;*&nbsp;*</p>

<p class="e-booktirazacitacetext">V&nbsp;devět už seděla u&nbsp;baru,
zvědavá, trochu postrašená, a&nbsp;znovu si prohlížela vlastní, tak
nevysvětlitelně neúspěšnou krásu v&nbsp;zrcadle za barovým pultem. Odrážela
právě třetí pokus o&nbsp;seznámení s&nbsp;podroušeným obchodníkem ze Stockholmu,
když do baru vrazil mohutný pan MacMac a&nbsp;divoce se rozhlédl.</p>

<p class="e-bookprozatext">Nějak divně. Blondýnku opět zamrazilo, pokolikáté,
přestala počítat. Mohutný pan MacMac ji spatřil, dlouhými kroky se na
jockeyských nohou přenesl k&nbsp;baru a&nbsp;prudce dosedl na stoličku. <span class="e-booktirazacitacetextkurzivachar">„Scotch?“</span> zeptala se nejistě plavovláska.</p>

<p class="e-bookprozatext">„Nemám čas,“ pravil pan MacMac udýchaně. „V&nbsp;devět
třicet mi jede vlak na Stockholm. A&nbsp;já mizim, <span class="e-booktirazacitacetextkurzivachar">baby</span>!“</p>

<p class="e-bookprozatext">Hleděl na ni tvrdě, zdálo se jí, že s&nbsp;podezřením.
Pak mrkl po hodinách, přece jen si objednal skotskou a&nbsp;oslovil zputičkovanou
zpěvačku:</p>

<p class="e-bookprozatext">„Nehraješ na mě habaďůru, <span class="e-booktirazacitacetextkurzivachar">baby</span><i class="calibre10">,</i> že ne?“</p>

<p class="e-bookprozatext">„Já?“ podivila se uměle a&nbsp;znova ji zamrazilo.</p>

<p class="e-bookprozatext">„Jasně že ty! Protože Petersen by ji na mě přeci
nehrál!“</p>

<p class="e-bookprozatext">Pan MacMac nervózně zvedl sklenku, usrkl přiměřeně ke
svým rozměrům a&nbsp;poručil si novou.</p>

<p class="e-bookprozatext">„Koukni! Udělal sem to jedině kvůli Petersenovi,
rozumíš? Řikal mi vo tom tvym trablu a&nbsp;že seš prej hodná holka, akorát žes
udělala to štěstí. To ti ale prej všicky přejou, ponivačs byla dycky oukej. Tak
sem to vzal. Petersenová kamarádka je moje kamarádka. Jo, tady to máš!“ Vytáhl
z&nbsp;kapsy podlouhlý sáček z&nbsp;neprůhledného plastiku. Plavovláska jej
rozpačitě vzala, zaváhala a&nbsp;strčila sáček do kabelky. „Ale jestli na mě
hraješ ňákou habaďůru&nbsp;–“</p>

<p class="e-bookprozatext">„Já, pane MacMac?“ dívka předvedla docela slušnou
hereckou etudu.</p>

<p class="e-bookprozatext">„Hlásilas přeci čistej vzduch! Nebo ne?“</p>

<p class="e-bookprozatext">Pod flitrovou sukní se blondýnce rozklepala kolena.</p>

<p class="e-bookprozatext">Řekla však drze: „Taky byl čistej!“</p>

<p class="e-bookprozatext">Mohutný pán ji uchopil za ruku.</p>

<p class="e-bookprozatext">„Netaháš mě za nos, <span class="e-booktirazacitacetextkurzivachar">baby</span><i class="calibre10">?</i> Fakt byl? Seděl tu? Vidělas ho
na vlastní voči?“</p>

<p class="e-bookprozatext">„F&nbsp;– fakt. Jenže&nbsp;– jenže&nbsp;–“</p>

<p class="e-bookprozatext">Mohutný pán jí hleděl zpříma do očí.</p>

<p class="e-bookprozatext">„Von vodešel, jo?“</p>

<p class="e-bookprozatext">„A&nbsp;– ano&nbsp;–“ pípla. „My&nbsp;–“</p>

<p class="e-bookprozatext">„Vjeli ste si do vlasů? Je to tak?“</p>

<p class="e-bookprozatext">„J&nbsp;– Je&nbsp;–“</p>

<p class="e-bookprozatext">„Von se nakrk, a&nbsp;zatim cos mi telefónovala, tak
se zdejch.“</p>

<p class="e-bookprozatext">„A&nbsp;– ano&nbsp;–“</p>

<p class="e-bookprozatext">Pan MacMac znovu usrkl&nbsp;– přiměřeně ke své postavě&nbsp;–
a&nbsp;pravil filozoficky:</p>

<p class="e-bookprozatext">„Inu, ženská neni víc než ženská. Ale měla ses
vovládat. Mělas ho zdržet. Dyžs věděla, vo co de, že jo.“</p>

<p class="e-bookprozatext">„J&nbsp;– jo&nbsp;–“ plavovlásčina kolena pod flitrem
se chvěla jako struny na kytaře.</p>

<p class="e-bookprozatext">„Fakt je, že já se teda vopozdil,“ řekl pan MacMac. „To
bylo vlastně možná mý štěstí. Bejt tam dřív než von, tak mě&nbsp;– von, nebo
ten druhej&nbsp;–“</p>

<p class="e-bookprozatext">Mozek za svraštěným obočím viditelně pracoval. Náhle
se dopracoval něčeho, co pana MacMaca vyděsilo.</p>

<p class="e-bookprozatext"><span class="e-booktirazacitacetextkurzivachar">„Damned!“</span><i class="calibre10">
</i>pravil. „Tohle smrdí!“</p>

<p class="e-bookprozatext">„C&nbsp;– co se stalo?“ pípla plavovláska.</p>

<p class="e-bookprozatext">Pan MacMac na ni upřel chmurný zrak. Naposledy ji
odhadl. Zvítězila důvěra.</p>

<p class="e-bookprozatext">„Je po ňom!“</p>

<p class="e-bookprozatext">Pod plavovláskou se zakymácela stolička.</p>

<p class="e-bookprozatext">„J&nbsp;– jak to&nbsp;– m&nbsp;– myslíte?“</p>

<p class="e-bookprozatext">„Zaklepal bačkorama. Je v&nbsp;limbu. Vodškrtnutej.
Řikám to jasně, ne?“</p>

<p class="e-bookprozatext">„Ale to já&nbsp;– ne&nbsp;– nechtěla!“</p>

<p class="e-bookprozatext">„Tak pročs teda volala Petersenovi, <span class="e-booktirazacitacetextkurzivachar">baby?</span><i class="calibre10">“</i></p>

<p class="e-bookprozatext">„Já&nbsp;– já&nbsp;–“ za přehradu osobního zájmena se
plavovláska nedostala. Mohutný pan MacMac zatím dále pracoval mozkem a&nbsp;mluvil
spíš pro sebe:</p>

<p class="e-bookprozatext">„Vyříznu vokno&nbsp;– vlezu dovnitř&nbsp;– sejf je
sranda pro děti, jak sem počítal&nbsp;– za deset vteřin sem hotovej&nbsp;– pak
se votočím&nbsp;– du ke dveřim&nbsp;–“</p>

<p class="e-bookprozatext">„Neměl ste ho zabíjet!“ zaúpěla blondýnka.</p>

<p class="e-bookprozatext">Pan MacMac překvapeně zdvihl obočí a&nbsp;zazíral na
zbledlou zpěvačku.</p>

<p class="e-bookprozatext">„Seš padlá na hlavu, <span class="e-booktirazacitacetextkurzivachar">baby?</span><i class="calibre10">“</i></p>

<p class="e-bookprozatext">„To já nechtěla! Vopravdu ne! Abyste ho zabil!“</p>

<p class="e-bookprozatext">Pan MacMac dlouho zíral do tváře, jež křídovatěla.
Nakonec pravil rezignovaně.</p>

<p class="e-bookprozatext">„Asi je toho na tebe moc, <span class="e-booktirazacitacetextkurzivachar">baby</span><i class="calibre10">.</i> Já ho nevodškrt. Byl už
vodškrtnutej, dyž sem se votočil vod sejfu a&nbsp;chtěl sem se vypařit. Ležel
na podlaze, napůl pod postelí. Proto sem si ho prve nevšim. To teda bylo
překvápko, <span class="e-booktirazacitacetextkurzivachar">baby</span><i class="calibre10">,</i> to si piš!
Někdo ho majz do kokosu, že měl z&nbsp;ksiftu vobrázkovou skládačku!“ Jak
vyprávěl, pan MacMac se vzrušil a&nbsp;přešel do prezentu: „Tak ho překročim,
du ke dveřim, sou zevnitř na závoru, vodšoupnu jí&nbsp;–“ Pan MacMac se
zarazil, vytřeštil oči: „Moment!“ zvolal jako na lesy. „Moment! To je renonc!“</p>

<p class="e-bookprozatext">Dívka zavrávolala, přidržela se pultu a&nbsp;nohy
stoličky zastepovaly na mramorové podlaze. Zezelenala.</p>

<p class="e-bookprozatext">„C&nbsp;– co eště?“</p>

<p class="e-bookprozatext">Ale pan MacMac ji nevnímal, pokračoval v&nbsp;samomluvě:
„Vokno zavřený zevnitř, že sem ho musel zvenčí vyříznout. Dvéře na terasu taky
zalígrovaný zevnitř, na závoru. To si přeci jasně pamatuju, musel sem jí vodšoupnout.
Dvéře na chodbu zamčený, klíč v&nbsp;zámku. Zkusil sem kliku, hned jak sem vlez
dovnitř. <span class="e-booktirazacitacetextkurzivachar">Fuck it!</span> Kudy se zdejch?“</p>

<p class="e-bookprozatext">„Kdo?“ pípla dívka.</p>

<p class="e-bookprozatext">A&nbsp;pan MacMac, ačkoliv gentleman, se na ni utrhl: „Copak
seš pitomá, <span class="e-booktirazacitacetextkurzivachar">baby? </span>Vrahoun přeci!“</p>

<p class="e-bookprozatext">Plavovlásce to sebralo řeč. Mohutný pan MacMac si
zamnul čelo, ale už nic nevymyslil. Naposled si srkl z&nbsp;nového drinku,
tentokrát dokonce nepřiměřeně k&nbsp;své postavě, protože ledová kostka vypadla
ze sklenice a&nbsp;roztříštila se na mramorové podlaze.</p>

<p class="e-bookprozatext"><span class="e-booktirazacitacetextkurzivachar">„Fuck it!“</span>
pravil pan MacMac. <i class="calibre10">„<span class="e-booktirazacitacetextkurzivachar">I'll fuck off!</span></i>
Tady něco smrdí! Ale pořádně! Todle neni samosebou! <span class="e-booktirazacitacetextkurzivachar">Bye bye, baby! Také care!</span> Cos potřebovala,
máš. Já mizim!“</p>

<p class="e-bookprozatext">Hodil na pult bankovku, ze země sebral porodnický
kufírek a&nbsp;do puntíku realizoval svou metaforu. Jediné, co dívku potěšilo,
bylo, že na místě činu neztratil svou kostkovanou čepici.</p>

<p class="e-bookhvezdickystred">*&nbsp;*&nbsp;*</p>

<p class="e-booktirazacitacetext"><span class="calibre13">Stabilizovala
svou polohu na barové stoličce žaludečním likérem a&nbsp;do tváře se jí skrze
zelený nádech počala opět vracet noční běloba. Druhý a&nbsp;třetí likér
stoličku zcela uzemnil. Při čtvrtém barmixér poznamenal:</span></p>

<p class="e-bookprozatext">„Vykašlete se na něj! Stejně byl pro vás moc starej!
Taková gorila a&nbsp;holka jako vy!“</p>

<p class="e-bookprozatext">Plavovláska však pouze zavrtěla hlavou a&nbsp;nechala
ho na omylu. Vzpomněla si na něco, otevřela kabelku a&nbsp;vytáhla plastikový
sáček. Byl v&nbsp;něm malý kazetový magnetofon. Strčila ho zpátky do kabelky
a&nbsp;svezla se ze stoličky.</p>

<p class="e-bookprozatext">V&nbsp;šatně pak zdrceně seděla před zrcadlem, ale
nedívala se do něj. Z&nbsp;kazetového magnetofonu na toaletním stolku mluvil
nešťastný a&nbsp;vášnivý ženský hlas:</p>

<p class="e-bookprozatext">„Sörene! Sörene, miláčku! Já tě miluju! Vopravdu tě
miluju! Ale Oskar je strašnej žárlivec! Já to cejtim, von něco tuší! Vopravdu
se musíme přestat scházet… aspoň na nějakej čas… miláčku… a&nbsp;dnes se
nebudem hádat, že ne? Prosím, prosím! Je to náš poslední večer… na nějakou dobu…
tak ať je aspoň krásnej! Miláčku! Já tě tak miluju! Tak strašně! Líbej mě…
líbej mě… ach!… ach…“</p>

<p class="e-bookprozatext"><span class="calibre3">Hlas přešel v&nbsp;těžké
oddychování, potom v&nbsp;neartikulované výkřiky. Plavovláska si pomyslela, že
takové výkřiky mají natočené na těch speciálních deskách, co je lisuje firma
Pornophone a&nbsp;prodávají se v&nbsp;těch speciálních obchodech, co prodávají
časopisy s&nbsp;fotografiema, které by se hodily do učebnic gynekologie, ale
k&nbsp;tomu účelu se nezhotovujou. Ach jo. Pohlédla na sebe do zrcadla,
tentokráte z&nbsp;jiného důvodu než obvykle. Byla pořád světle zelená. Za ní se
otevřely dveře a&nbsp;dovnitř se vpotácela jiná vodníkova nevěsta.</span></p>

<p class="e-bookhvezdickystred">*&nbsp;*&nbsp;*</p>

<p class="e-booktirazacitacetext">„Tak se uklidni, prosim tě!“
Plavovláska nalévala do bledého děvčátka svůj šestý žaludeční likér. „Jak to
teda bylo? Dveře z&nbsp;chodby byly zamčený, na bouchání nevodpovídal, a&nbsp;při
tom bouchání tě viděla pokojská, což se ti teda vydařilo. Potom’s běžela dolu
do haly a&nbsp;ven z&nbsp;hotelu a&nbsp;po vnějším schodišti nahoru na terasu
a&nbsp;tams vrazila do Lundquistový.“</p>

<p class="e-bookprozatext">„N&nbsp;– no! Do tý!“ drkotala zuby Zuzán. „Táhla
takovej obrovskej kufr a&nbsp;byla celá&nbsp;– voči navrch hlavy. Určitě to uďála
vona! Dyťs sama říkala, že měla cukání&nbsp;–“</p>

<p class="e-bookprozatext">Zpěvačka zavrtěla hlavou.</p>

<p class="e-bookprozatext">„Na to zapomeň. Horší je, že tys vlezla z&nbsp;terasy
dovnitř do pokoje, viď? Takže na klice budou vobtisknutý tvý něžný prstíky.“</p>

<p class="e-bookprozatext">„To budou,“ vzlykla Suzi. „A&nbsp;pak&nbsp;–“</p>

<p class="e-bookprozatext">Prudce se odmlčela. Zpěvačka si pomyslela: Co ještě,
proboha&nbsp;–</p>

<p class="e-bookprozatext">„Jak sem letěla po schodech dólu z&nbsp;terasy&nbsp;–
a&nbsp;to víš, jak sem asi vypadala&nbsp;– hůř než Lundquistová, možná&nbsp;–
tak mě viděl Lund&nbsp;– no ten podomek&nbsp;–“</p>

<p class="e-bookprozatext">„Cos na něj byla <span class="e-booktirazacitacetextkurzivachar">hodná</span>?<i class="calibre10">“</i>
přerušila ji zpěvačka.</p>

<p class="e-bookprozatext">„Na toho? Prosim tě! Ale šel eště s&nbsp;ňákym dědkem&nbsp;–
vedli nahoru hraběnku Wallensteinovou&nbsp;– tu, co na všechno čumí lorňonem.
Vona bydlí taky v&nbsp;apartmá na terase&nbsp;–“</p>

<p class="e-bookprozatext">„Čim dál, tim líp,“ pravila zpěvačka. „Teďka si to
teda vyčísli, podtrhni a&nbsp;sečti. Pokojská poví vo tom bušení na zamčený
dvéře na chodbě, patrně provázeným vhodnejma výkřikama, že?“</p>

<p class="e-bookprozatext">„No,“ připustila Zuzán.</p>

<p class="e-bookprozatext">„Výborně. Potom Lundquistová vo běhu do schodů a&nbsp;Wallensteinová
vo běhu ze schodů. Ta na to bude mít dokonce dva svědky. Najdou se tvoje
vobtisky na klice votevřenejch dveří na terase. Zjistí se, že si se Sörenem
spinkala. V&nbsp;přeneseným smyslu, ale i&nbsp;dyby ne. Dále že Sören byl
ženatej. Domyslí se, že ses to domákla. A&nbsp;seš v&nbsp;prcince, Zůzinko.“</p>

<p class="e-bookprozatext">„Ježišmarjá!“ zanaříkala tanečnice.</p>

<p class="e-bookprozatext"><span class="calibre13">„Teďka devo to, jak
z&nbsp;ní,“ pravila zpěvačka. „Bude to nesnadný.“ Pohlédla na kazetový
magnetofon, jenž nyní mlčel. „Ale teda vopravdu nesnadný. Jedinej svědek,
kterej ti moh poskytnout alibi, je fuč&nbsp;–“</span></p>

<p class="e-bookprozatext">„Kdo to je?“</p>

<p class="e-bookprozatext">Plavovláska vzdychla.</p>

<p class="e-bookprozatext">„To dybych věděla. Řikal si MacMac. Ale to si jenom
tak řikal.“</p>

<p class="e-bookhvezdickystred">*&nbsp;*&nbsp;*</p>

<p class="e-booktirazacitacetext">Vraždu objevila pokojská. V&nbsp;devět
hodin si vzpomněla, že měla pánovi v&nbsp;apartmá na terase donést vyžehlené
kalhoty a&nbsp;že na to zapomněla. Bylo jí divné, že se jich nedomáhal; patřil
do kategorie rozčilujících se hostů. Když mu je donesla, pán byl v&nbsp;pokoji
zamčený a&nbsp;na klepání neodpovídal. Pokojskou napadlo, jestli se mu neudělalo
špatně a&nbsp;neomdlel. Neznělo to z&nbsp;jejích úst pravděpodobně, a&nbsp;Niels
C. Kölln, detektiv z&nbsp;oddělení vražd, jemuž případ přidělili jako jeho
první homicidium, se rozpomněl na učebnici kriminální psychologie a&nbsp;usoudil,
že pokojská se spíš domýšlela nemravných věcí a&nbsp;chtěla se na ně podívat
oknem z&nbsp;terasy. Připadalo mu to neskutečné, neboť měl za sebou přísně
kalvínskou výchovu a&nbsp;o&nbsp;některých funkcích lidského těla se dozvěděl
teprve při hodině pohlavní výchovy, jenže tenkrát profesorovi nevěřil. Uvěřil,
teprve když jistý mladý pán, nalézající se v&nbsp;situaci označované profesorem
pohlavní výchovy jako <span class="e-booktirazacitacetextkurzivachar">penis captivus</span><i class="calibre10">,</i>
zavolal na policii, ze studu však ohlásil vraždu. Kupodivu, pro kalvínského
detektiva to neznamenalo šok, ale poněkud opožděné probuzení v&nbsp;podstatě
zdravého zájmu. To bylo před týdnem, a&nbsp;nyní skoro litoval, že tentokráte
zavolali oddělení vražd z&nbsp;dobrého důvodu. Pokojská, jata obavami o&nbsp;zdraví
sekýrujícího hosta, absolvovala tedy cestu, kterou asi deset minut před ní
vykonala Zuzán: dolů do haly, ven z&nbsp;hotelu a&nbsp;vnějším schodištěm na
terasu. Dveře z&nbsp;terasy našla otevřené a&nbsp;uvnitř u&nbsp;postele hosta
udeřeného do hlavy tak silně, že bylo po něm.</p>

<p class="e-bookprozatext">Detektiv Niels C. Kölln si dal všechno dohromady
přesně tak, jak to předpověděla plavovláska, provedl zatčení a&nbsp;ocitl se
v&nbsp;transu. Ještě nikdy předtím si nevšiml, že některé mladé dívky mají ve
tváři dolíčky. Přesto však do Stockholmu letěl telegram, nařizující zadržení
svědka Lundquistové. Směřovala tam rychlíkem, v&nbsp;němž seděl také pán, který
si říkal MacMac, ale o&nbsp;něm se telegram nezmiňoval.</p>

<p class="e-bookprozatext">Detektiv seděl mlčky v&nbsp;pokoji, kde skončil světa
běh flink jménem Sören Lundquist, a&nbsp;nevěděl už, na co se dále ptát
plavovlasé svědkyně. Svědkyně rovněž mlčela a&nbsp;detektiv přemýšlel o&nbsp;podezřelé.
Ne tak, jak měl. Neuvažoval o&nbsp;jejím spojení se zločinem, ale spíše s&nbsp;tím,
o&nbsp;čem přednášel kdysi profesor, kterému tehdy nevěřil. Z&nbsp;dedukcí jej vyrušil
plavovlásčin hlas:</p>

<p class="e-bookprozatext">„Můžu se zas na něco zeptat já vás?“</p>

<p class="e-bookprozatext">Detektiv sebou škubnul a&nbsp;přikývl.</p>

<p class="e-bookprozatext">„Dyž ste sem přišli, byly dveře na chodbu vopravdu
zamčený?“</p>

<p class="e-bookprozatext">„Ano. Byly zamčené na klíč a&nbsp;klíč byl v&nbsp;zámku
zevnitř. Vrah vstoupil dveřmi z&nbsp;terasy.“</p>

<p class="e-bookprozatext">„Aha,“ zpěvačka vstala. „Můžu jít?“</p>

<p class="e-bookprozatext">„Prosím. Kdybyste si vzpomněla na něco důležitého&nbsp;–“</p>

<p class="e-bookprozatext">„To já si asi nevzpomenu. Ale&nbsp;–“ zaváhala, „– ale
dybyste snad zatim zjistil, proč, dyž byly dvéře na terasu votevřený, proč vrah
vyříz támhletu díru?“ Prst se stříbrným nehtem ukázal na dokonale odvedenou
práci, o&nbsp;níž detektiv, na rozdíl od plavovlásky, netušil, že ji odvedl
pán, který si říkal MacMac. Dívka ho na ni upozornila, aby zakryla stopy, jež
příliš nápadně směřovaly k&nbsp;zatčené. Dolíčky ve tvářích zločinkyně ovšem
detektiva dávno přesvědčily, že je nevinná. Jenže to zas netušila zpěvačka.</p>

<p class="e-bookhvezdickystred">*&nbsp;*&nbsp;*</p>

<p class="e-booktirazacitacetext">Odešla a&nbsp;detektiv, poněkud
zahanbený tím, že si nezvyklého významu celkem běžné díry v&nbsp;okně sám
nevšiml, se věnoval tomu suvenýru na záhadného pána. Přes fatální indispozici,
která do kriminalistické práce nepatří, dospěl nakonec k&nbsp;částečně
správnému závěru, že okno vyřízl vrah, protože dveře byly zevnitř na závoru. Teprve
když spáchal čin, odsunul závoru a&nbsp;uprchl dveřmi.</p>

<p class="e-bookprozatext"><span class="calibre3">„Jo, jenže co ale
dělal ten v&nbsp;pokoji, dyž ten na terase pracoval diamantem po skle</span>?“
pravila blondýnka, sotva se jí potom v&nbsp;hotelové hale svěřil se svou
dedukcí. „Taková věc, to strašně skřípe. To vim vod jedný&nbsp;– to&nbsp;–“ polkla,
„dyž sem s&nbsp;ní seděla v&nbsp;–“ opět se na vteřinku odmlčela, „– v&nbsp;tom.
Prostě, dělá to děsnej rámus. To by ten vevnitř buď musel bejt hluchej, nebo by
musel mít nějaký moc dobrý spaní&nbsp;–“</p>

<p class="e-bookprozatext">Niels C. Kölln, přistižený při další nelogičnosti,
zrudl a&nbsp;neřekl nic. Zpěvačka se zamyslela. V&nbsp;hale hotelu panovalo
ticho jako v&nbsp;kostele. Přízrak smrti zahnal hotelové hosty do pokojů a&nbsp;novináři
se dosud neobjevili.</p>

<p class="e-bookprozatext">V&nbsp;rohu místnosti cídil vyjevený pikolík ozdobné
mosazné nádobí. Plavovláska naň hleděla nepřítomným pohledem a&nbsp;pikolík jí
vytrvale šilhal po kolenou. Někde hlasitě tikaly hodiny. Úředník v&nbsp;recepci
sčítal jakási čísla.</p>

<p class="e-bookprozatext">Pikolík šilhal tak vytrvale, že si toho blondýnka
všimla.</p>

<p class="e-bookprozatext">Stáhla si sukni. Najednou vytřeštila oči. Na pikolíka.</p>

<p class="e-bookprozatext">Pikolík se jal horlivě cídit mosazný pohár a&nbsp;pokusil
se hvízdat nějakou melodii.</p>

<p class="e-bookprozatext">Plavovláska otevřela ústa a&nbsp;vydechla:</p>

<p class="e-bookprozatext">„Panebože! Komárno!“</p>

<p class="e-bookprozatext">A&nbsp;rozběhla se za pikolíkem.</p>

<p class="e-bookprozatext">Pikolík se dal na útěk.</p>

<p class="e-bookhvezdickystred">*&nbsp;*&nbsp;*</p>

<p class="e-booktirazacitacetext">Co mladému detektivovi chybělo na
dedukčních schopnostech, nahradil prací nohou. Za chvíli stál pikolík v&nbsp;lati
před Nielsem C.&nbsp;Köllnem a&nbsp;před plavovláskou a&nbsp;snažil se
vzpomenout si na svoje alibi.</p>

<p class="e-bookprozatext">Nebylo nijak vodotěsné. Když večer na příkaz pana
Lunda, podomka, donesl hostu do apartmá holicí krém, obdržel od něho kalhoty,
které pak předal k&nbsp;vyžehlení pokojské. Hned nato si pro něho podomek
vymyslil další práci: čištění bot na chodbě, odkud se šlo do sklepa. Podomek
sám odešel zregulovat olejové topení ve sklepě. Trvalo mu to asi deset minut,
pikolík pak čistil boty ještě asi hodinu. Nato byl panem Lundem odvelen do kuchyně,
aby pomáhal při mytí nádobí, ale to už nedomyl, neboť přiletěla pokojská se
zprávou, že hosta v&nbsp;apartmá na terase někdo připravil o&nbsp;život.</p>

<p class="e-bookprozatext">Pikolík skončil a&nbsp;plavovláska se obrátila na
detektiva.</p>

<p class="e-bookprozatext">„Je to jasný, ne?“</p>

<p class="e-bookprozatext">„Co?“</p>

<p class="e-bookprozatext">„Všechno. Chápete?“</p>

<p class="e-bookprozatext">Niels C. Kölln nechápal, ale místo k&nbsp;pokoře
přivedlo ho to k&nbsp;popuzenosti.</p>

<p class="e-bookprozatext">„Ne,“ odsekl. „Nejsem jasnovidec!“</p>

<p class="e-bookprozatext1">„Já taky ne,“ pravila blondýnka skromně. „Ale
dyž se votravuju, čtu detektivky.“</p>

<hr/>
  <p class="e-booktirazacitacetext">Vy zajisté také, milí čtenáři,
  takže snadno vydedukujete <span class="e-booktirazacitacetextkurzivachar">kdo</span>, také
  <span class="e-booktirazacitacetextkurzivachar">proč</span>, ale hlavně <span class="e-booktirazacitacetextkurzivachar">jak</span><i class="calibre10">?&nbsp;</i><span style="font-family: 'Book Antiqua', serif; font-size: 1em; text-indent: 14.2pt;">Je to samozřejmě Záhada zamčeného pokoje. Jenže
  pozor! Žádné hádání! Dedukce!</span></p>
<hr/>

<p class="e-bookhvezdickystred1">*&nbsp;*&nbsp;*</p>

<p class="e-booktirazacitacetext">Otočili se ke dveřím, jež vedly
do chodby ke sklepu, když vtom zazvonilv recepci telefon. Uředník jej zvedl,
a&nbsp;potom&nbsp;– významně nahlas&nbsp;– pravil:</p>

<p class="e-bookprozatext">„Pana Lundquista?“ Nápadně zamával na detektiva. „Okamžik.“</p>

<p class="e-bookprozatext"><span class="calibre3">Detektiv tentokráte
správně vydedukoval, vzal sluchátko. „Haló?“</span></p>

<p class="e-bookprozatext"><span class="calibre5">Plavovláska
nachýlila ucho k&nbsp;detektivově hlavě. I&nbsp;ona proto slyšela slabounký,
ustrašený, vzdálený ženský hlas. Na rozdíl od Nielse C. Köllna jí byl povědomý.
Byl také zkreslený reprodukční technikou.</span></p>

<p class="e-bookprozatext">„Sören? Je to Sören?“</p>

<p class="e-bookprozatext">„Ano,“ zahuhlal detektiv.</p>

<p class="e-bookprozatext">„Sörene! Já jsem nemohla přijet! Věř mi to! Volám
z&nbsp;nemocnice. Prosím tě, počkej ještě pár dní. Jakmile to půjde, přijedu.
Proboha tě prosím!“</p>

<p class="e-bookprozatext">Mladý detektiv se zachoval jako postava ve
viktoriánské detektivce. Odkašlal si, vydal zvuk přibližně se rovnající fonému „ehm“
a&nbsp;pravil hlasem, jakým mluvívají loupežníci na loutkovém divadle: </p>

<p class="e-bookprozatext">„Z&nbsp;které nemocnice voláte, slečno?“</p>

<p class="e-bookprozatext">Plavovláska se chytila za hlavu. Oba poslouchali. Hlas
ve sluchátku byl zticha. V&nbsp;aparátu cvaklo.</p>

<p class="e-bookprozatext">„Vy ste taky!“ zaúpěla dívka.</p>

<p class="e-bookprozatext">Detektivovi došlo jeho netaktické počínání a&nbsp;zrudl
do černa. Zamumlal:</p>

<p class="e-bookprozatext">„To byla chyba.“</p>

<p class="e-bookprozatext">„Bota to byla,“ řekla plavovláska už klidněji. „Ale
nevadí. Tahle s&nbsp;tim nemá nic společnýho. Pojďte. Kde je malý pikolo?“</p>

<p class="e-bookprozatext">Zahanbený Niels C. Kölln se neptal, odkud se bere plavovlásčina
jistota o&nbsp;nevině hlasu v&nbsp;telefonu. Dost rychle nabyl přesvědčení, že
buď je pitomec, anebo zpěvačka má mozek téměř tak dokonalý jako profesor
dedukce na policejní akademii. K&nbsp;mužům vybaveným takovým orgánem měl úctu;
podobně vybavené ženy ho děsily. Intenzívně zatoužil po společnosti pachatelky
s&nbsp;dolíčky ve tvářích a&nbsp;zadoufal, že není pachatelkou.</p>

<p class="e-bookprozatext">Octli se přede dveřmi, které vedly do sklepa.</p>

<p class="e-bookprozatext">„Jinudy se tam jít nedá?“ zeptala se plavovláska
hocha, jenž si pořád nebyl jist, jestli prokázal dostatečné alibi.</p>

<p class="e-bookprozatext">„Ne, prosím, slečno.“</p>

<p class="e-bookprozatext">Otevřeli tedy dveře a&nbsp;za chvíli byli ve sklepě.
Byla to starobylá kamenná místnost. Uprostřed stál regulátor olejového topení,
kolem stěn se válely rozličné předměty, které sem správa hotelu schovala pro
strýčka Příhodu. Plavovláska se rozhlédla. Stěny z&nbsp;velikých kvádrů byly
hladké a&nbsp;vlhké.</p>

<p class="e-bookprozatext">„Nuže?“ pravil detektiv vzdorovitě, aby si v&nbsp;přítomnosti
profesorky dedukce dodal odvahy.</p>

<p class="e-bookprozatext">Dívka obešla sklep, sebrala násadu Vysloužilého
koštěte a&nbsp;jala se jí ťukat na stěny. Niels C. Kölln nechápal, ale ponechal
to bez komentáře. Ztratil důvěru ke svým komentářům. Pikolík sledoval profesorku
s&nbsp;otevřenými ústy.</p>

<p class="e-bookprozatext">Jeden velice mohutný kvádr zazněl dutě. Blondýnka se
usmála, zdálo se, že ke kameni čichá. Ve skutečnosti si prohlížela spáry,
a&nbsp;co zjistila, ji uspokojilo. Oba přihlížející se stali svědky
neobyčejného jevu.</p>

<p class="e-bookprozatext">Drobná ruka se stříbrnými nehty se přitiskla na okraj
mohutného kvádru. Zaskřípělo to, kvádr se otočil kolem svislé osy. Ukázalo se,
že to je pouze tenká kamenná deska, zevnitř zpevněná železnou konstrukcí
a&nbsp;usazená na dvou železných čepech. Za ní se černal veliký otvor vedoucí
kamsi do nitra budovy.</p>

<p class="e-bookhvezdickystred">*&nbsp;*&nbsp;*</p>

<p class="e-booktirazacitacetext">„Ne,“ říkala profesorka. Stáli
před tajnou chodbou a&nbsp;dívka, která byla nejenom zvědavá a&nbsp;chytrá, ale
měla taky pochopení pro cizí strádání, poznala, že detektiv je zahanben.
Rozhodla se tedy, že než provede konečný důkaz o&nbsp;nevině své společnice,
zasvětí detektiva do tajů případu, který měl vyřešit. „Kdo je MacMac, nemám tušení,“
pokračovala. „A&nbsp;kdo to mluví na pásce, taky nevím. Ale ta páska pro ni má
jasně velkou cenu, a&nbsp;ten panák, co ho vodškrtli&nbsp;–“</p>

<p class="e-bookprozatext">„Jak?“ zeptal se nejistě Niels C. Kölln.</p>

<p class="e-bookprozatext">„Co byl zavražděn,“ opravila se blondýnka, „ten vo tý
ceně moc dobře věděl, a&nbsp;nabíd teda pásku k&nbsp;prodeji. Vona za nim
zřejmě měla přijet s&nbsp;prachama sem do Šlágrsé.“</p>

<p class="e-bookprozatext">„Slaeghelsee,“ opravil dívku detektiv, potěšen, že
aspoň něco ví líp než ona.</p>

<p class="e-bookprozatext"><span class="calibre5">Hned ho z&nbsp;toho
vyvedla. „Zuzán tomu říká Šlágrsé. Vám se to nelíbí?“</span></p>

<p class="e-bookprozatext">„Ale správná výslov&nbsp;–“ začal detektiv, a&nbsp;skončil:
„Vlastně se mi to líbí. Je to hezké. Schlagersee…“ dodal zamyšleně. Aspoň to
vypadalo zamyšleně.</p>

<p class="e-bookprozatext">„Jenže vona ty prachy nemohla sehnat. Tak si vzpomněla
na nějakýho starýho známýho, nějakýho Petersena. Víte, že MacMac říkal, že ‚udělala
štěstí‘? Z&nbsp;toho je jasný, že se jí asi dřív nedařilo moc opulentně a&nbsp;známý
měla podle toho.“</p>

<p class="e-bookprozatext">„Petersena známe,“ pravil detektiv. „Přechovávání
kradeného zboží, pašování, tipy kasařům&nbsp;–“</p>

<p class="e-bookprozatext">„Vidíte, jak to vychází. A&nbsp;ponivač ta neznámá
byla ‚hodná holka‘, sjednal pan Petersen vodborníka. Vodborník byl zároveň
gentleman, ale malér byl v&nbsp;tom, že osobně tu hodnou holku neznal. Tak si
smluvili poznávací znamení. Jenomže vodborník moc na literaturu nedá a&nbsp;myslí
si, že kniha jako kniha.“ </p>

<p class="e-bookprozatext">Detektivovi svitlo poznání:</p>

<p class="e-bookprozatext">„A&nbsp;ta holka&nbsp;– to byla ta v&nbsp;tom telefonu&nbsp;–“</p>

<p class="e-bookprozatext">„No vidíte, jak vám to de,“ pravila plavovláska
poněkud drze. „Cestou do Šlágrsé se jí něco stalo a&nbsp;logicky si myslí, že následkem
toho pan MacMac nemoh nic podniknout, takže má pořád na krku Lundquistový ultimátum.
Proto se pokusila Lundquista ukecat aspoň telefonem. Netuší, že už může bejt
klidná. Uklidní se teprve, až si zejtra přečte v&nbsp;novinách, že Lundquistek
natáh brka.“</p>

<p class="e-bookprozatext">Detektiv zazářil. Sebevědomí se mu pomalu vracelo:</p>

<p class="e-bookprozatext">„Neuklidní!“</p>

<p class="e-bookprozatext">„Jakto?“</p>

<p class="e-bookprozatext">„Protože nebude vědět, co se stalo s&nbsp;kazetou!“</p>

<p class="e-bookprozatext">„To je pravda,“ řekla plavovláska a&nbsp;dobročinně
dodala: „Vy ste chytrej!“</p>

<p class="e-bookprozatext">Aby se ještě více proslavil před zpěvačkou, která
o&nbsp;jeho práci jistě poreferuje dívce s&nbsp;dolíčky, Niels C. Kölln dále
domýšlel svou dedukci:</p>

<p class="e-bookprozatext">„Ledaže ji ve Stockholmu vyhledá přes Petersena
MacMac. Pak se uklidní.“</p>

<p class="e-bookprozatext">Blondýna na něho smutně pohlédla, neboť byla nejen
chytrá, ale měla i&nbsp;dobré srdce.</p>

<p class="e-bookprozatext">„To teda sotva,“ pravila.</p>

<p class="e-bookprozatext">Detektiv se ulekl.</p>

<p class="e-bookprozatext">„Proč?“</p>

<p class="e-bookprozatext">„Ponivač pan MacMac houby ví, kdo sem já. Tak se
podíváme na tu chodbu, né?“</p>

<p class="e-bookprozatext">Zarůžovělý Niels C. Kölln ji pokorně následoval.</p>

<p class="e-bookhvezdickystred">*&nbsp;*&nbsp;*</p>

<p class="e-booktirazacitacetext">Na žebříku si však vyměnili
místa. Detektiv usoudil, že blondýnce v&nbsp;minisukních to tak bude
příjemnější. Opět se mýlil. Plavovláska neměla kalvínské vychování. Stoupali po
žebříku a&nbsp;detektiv svítil baterkou. Asi po deseti metrech šachta končila
dvířky v&nbsp;boční stěně. Byla zavřená na petlici.</p>

<p class="e-bookprozatext">Detektiv nejistě pohlédl pod sebe a&nbsp;v&nbsp;matném
odraze světla z&nbsp;kapesní svítilny spatřil dychtivou tvář s&nbsp;hezkýma
očima široko od sebe. Svítila v&nbsp;nich nepotlačitelná zvědavost:</p>

<p class="e-bookprozatext">„Tak honem! Dělejte!“ pravila plavovláska.</p>

<p class="e-bookprozatext">Niels C. Kölln tedy rázně odsunul petlici a&nbsp;otevřel
dvířka. Za nimi viselo jakési plátno. Hmatem se přesvědčil, že je upevněno
v&nbsp;dřevěném rámu.</p>

<p class="e-bookprozatext">„Vchod je zakryt obrazem,“ zašeptal dívce pod sebou.</p>

<p class="e-bookprozatext">„Tak ho sundejte!“</p>

<p class="e-bookprozatext">Detektiv oběma rukama nadzdvihl rám a&nbsp;vyvlíkl jej
ze skoby. Opatrně spustil obraz do místnosti, až dosedl na zem, a&nbsp;posvítil
si do tmavého pokoje.</p>

<p class="e-bookprozatext1">Potom málem sletěl ze žebříku. Ze tmy v&nbsp;místnosti
se ozvalo vyděšené zaječení a&nbsp;v&nbsp;kuželu světla zahlédl detektiv
vrásčitou tvář hraběnky Wallensteinové a&nbsp;k&nbsp;ní přitištěný zarudlý
obličej starého hráče bridže. Oba leželi v&nbsp;posteli a&nbsp;zřejmě na sobě
neměli noční úbor.</p>

<hr/>
  <p class="e-booktirazacitacetext">Nyní už chytrý čtenář také
  pochopil, proti kterému bodu Knoxova Desatera hřeší tenhle příběh.</p>
<hr/>

<p class="e-bookhvezdickystred1">*&nbsp;*&nbsp;*</p>

<p class="e-booktirazacitacetext">Plavovláska se zfeminizovala. „Ne
a&nbsp;ne a&nbsp;ne!“ vztekala se, když opět seděli ve sklepě a&nbsp;detektiv
se v&nbsp;duchu radoval z&nbsp;neúspěchu, z&nbsp;čehož měl zároveň výčitky puritánského
svědomí. „Ne a&nbsp;ne! Jinak to neni možný! Četla sem to v&nbsp;jedný
detektivce, a&nbsp;ten autor na to je specialista! Ňákej Carr nebo Dickson nebo
jak! Záhada zamčenýho pokoje má známej počet řešení a&nbsp;na tenhle mord se
nehodí žádný jiný než tohle!“</p>

<p class="e-bookprozatext">V&nbsp;detektivovi, povzbuzeném blondýnčiným
neúspěchem, probudilo dívčino ženské běsnění zastrašené dedukční schopnosti.</p>

<p class="e-bookprozatext">„Třeba to vůbec nebyl zamčený pokoj!“</p>

<p class="e-bookprozatext">„A&nbsp;co ten klíč v&nbsp;zámku? A&nbsp;co to
vyříznutý vokno? A&nbsp;co ta závora zevnitř, co jí musel MacMac vodstrčit?“
ječela zpěvačka, zrudlá vztekem.</p>

<p class="e-bookprozatext">„Já to myslím tak: Když MacMac řezal okno, byl pokoj
na všech stranách zamčený. Protože v&nbsp;té chvíli byl vrah ještě uvnitř!“</p>

<p class="e-bookprozatext">„Co kecáte?“ utrhla se na něj blondýnka, ale zmlkla.</p>

<p class="e-bookprozatext">„Aby se zajistil proti překvapení, zamkl vrah dveře na
chodbu a&nbsp;zastrčil závoru na dveřích na terasu. Byl to někdo, koho
zavražděný znal, takže ho pustil do pokoje. Když po vykonaném činu vrah
najednou uslyšel, že někdo zvenčí řeže okno, schoval se prostě pod postel,
a&nbsp;když MacMac utekl, odešel klidně dveřmi na terasu.“</p>

<p class="e-bookprozatext">Niels C. Kölln se odmlčel a&nbsp;pohlédl na blondýnu.
Neříkala nic. Zeptal se jí: „Co říkáte téhle hypotéze?“</p>

<p class="e-bookprozatext">Pořád neříkala nic. Seděla, bledla, začala růžovět,
temněla, temněla, až byla rudá jako rak. Potom feminizace dosáhla vrcholu.
Plavovláska vyskočila, zadupala módními střevíčky, hystericky se rozječela,
popadla džbán, který tam někdo uložil, a&nbsp;mrštila jím o&nbsp;protější
stěnu. Křápnutí, a&nbsp;džbán byl na tisíc kusů. Následovala kameninová mísa.
Následovaly dvě láhve od vína. Detektiv se lekl a&nbsp;chystal se zabránit
dalšímu ničení hotelového majetku. Následoval vybledlý erb z&nbsp;červotočivého
dřeva. Následovala malá kamenná koule, pozůstatek nějaké balustrády, která
blondýnce dala dost práce.</p>

<p class="e-bookprozatext">Koule dopadla na stěnu a&nbsp;zaznělo to dutě.</p>

<p class="e-bookprozatext">Dívka se rázem defeminizovala.</p>

<p class="e-bookprozatext">Detektivovo sebevědomí se zhroutilo.</p>

<p class="e-bookhvezdickystred">*&nbsp;*&nbsp;*</p>

<p class="e-booktirazacitacetext">Druhá tajná chodba je dovedla k&nbsp;cíli,
do apartmá, kde trapně skonal Sören Lundquist, a&nbsp;psychopatický podomek byl
ještě tu noc zatčen. Jeho pohnutky byly skutečně identické s&nbsp;pohnutkami
člena závodní stráže v&nbsp;Komárně, o&nbsp;němž plavovlásce vyprávěl
sentimentální poručík. Dívku potěšilo, že adjektiva „hodná“ užila Zuzán v nepřeneseném
smyslu. Biskupské gymnázium ji sice v&nbsp;oblasti těchto vztahů nepoznamenalo
zvláštní zdrženlivostí, spíš jenom latinou, a&nbsp;kdyby bývala měla nějaký
erb, asi by na něm stálo heslo: <i class="calibre10">Sunt certim denique…</i> Zprávu o&nbsp;vraždě
přinesly druhý den stockholmské večerníky a&nbsp;plavovlásce nastaly všední dny
barové fušky. Večer co večer stála u&nbsp;mikrofonu a&nbsp;melodickým altem
zvěstovala světu věčné pravdy o&nbsp;věčných, protože banálních, problémech,
jež příliš nevzrušují mocné tohoto světa, snad proto, že na nich nejde tak
dobře postavit kariéra.</p>

<p class="e-bookversebezpredsazeni12bzakurziva">Tragedy, tragedy!<br class="calibre19"/>
Here’s my catastrophy!<br class="calibre19"/>
Tragedy, tragedy!<br class="calibre19"/>
My man’s gone from me…</p>

<p class="e-bookodsazeniodstavcepred">Po její levici dul obvykle sexuálně
vyhladovělý Švéd do tenorsaxofonu, po pravici obvykle přiopilý Dán do trubky,
za ní brnkal obvykle nadopovaný <span class="calibre5">černý</span>
Američan na elektrofonickou basu a&nbsp;rezignovaný muž bez státní
příslušnosti, obvykle se sklonem k&nbsp;těžkým blues, tremoloval na
elektrických varhanách. V&nbsp;tomto malém symbolu století obsluhovala zpěvačka
navíc bicí nástroje: módním střevíčkem šlapala charlestonky, košťátky v&nbsp;rukou
s&nbsp;postříbřenými nehty lechtala malý bubínek, občas udeřila do velkého
činelu, a&nbsp;zpívala:</p>

<p class="e-bookversebezpredsazeni12bzakurziva">Stop the sun, stop the moon<br class="calibre19"/>
or I’ll go crazy soon!<br class="calibre19"/>
Stop the whole month of June!<br class="calibre19"/>
Stop the band, stop this tune!<br class="calibre19"/>
My man’s gone!</p>

<p class="e-bookodsazeniodstavcepred">Tu sezónu bylo takové obsazení v&nbsp;módě
a&nbsp;mimoto za to měla desetiprocentní příplatek. Kromě toho ušetřil majitel
baru devadesát procent za bubeníkovu gáži. A&nbsp;plavovláska zpívala:</p>

<p class="e-bookversebezpredsazeni12bzakurziva">Stop the trains everywhere!<br class="calibre19"/>
Stop the planes in the air!<br class="calibre19"/>
Stop the clouds on the go!<br class="calibre19"/>
Stop each loud radio!<br class="calibre19"/>
I&nbsp;demand: Stop the show!<br class="calibre19"/>
My man’s gone!</p>

<p class="e-bookodsazeniodstavcepred"><span class="calibre3">Večer co
večer předváděla také černovláska s&nbsp;dolíčky ve tvářích platícímu publiku
decentně, nicméně </span><span class="calibre5">úplně</span><span class="calibre3">, své tělíčko. Na Pragokoncertu to vedli jako
taneční výstup v&nbsp;národním kroji a&nbsp;příplatek za totální odložení kroje
šel do brunetčiny vlastní kapsy. Téměř každý večer pozoroval výstup bez
národního kroje i&nbsp;detektiv Niels C. Kölln.</span></p>

<p class="e-bookprozatext">Dívka u&nbsp;mikrofonu si toho dobře všimla, a&nbsp;tak
ji potom nic nepřekvapilo. A&nbsp;zpívala:</p>

<p class="e-bookversebezpredsazeni12bzakurziva">Comedy, comedy!<br class="calibre19"/>
I&nbsp;suppose the joke’s on me.<br class="calibre19"/>
Misery, misery!<br class="calibre19"/>
Where can my man be?</p>

<p class="e-bookprozatext">A<i class="calibre10">&nbsp;</i>pořád čekala.</p>

<p class="e-bookhvezdickystred">*&nbsp;*&nbsp;*</p>

<p class="e-booktirazacitacetext">Dočkala se. Nikoli muže. Neuběhlo
ani čtrnáct dní a&nbsp;jednou ráno seděl v&nbsp;hotelové hale starší stařec
a&nbsp;pohledná mladá paní s&nbsp;hlavou v&nbsp;obrovité bílé kouli.</p>

<p class="e-bookprozatext">„Mohu si přisednout?“ zeptala se zpěvačka a&nbsp;ani
nepočkala, jestli jí to dovolí. Z&nbsp;kabelky vytáhla cigarety a&nbsp;jala se
v&nbsp;ní hrabat jako jezevčík. Starší stařec se dovtípil a&nbsp;nabídl jí
oheň, uvězněný ve zlatém zapalovači.</p>

<p class="e-bookprozatext">„Jste strašně laskav,“ zazpívala zpěvačka
a&nbsp;s&nbsp;dobře hranou účastí se otočila k&nbsp;mladé ženě v&nbsp;bílém
turbanu.</p>

<p class="e-bookprozatext">„Copak? Autonehoda?“</p>

<p class="e-bookprozatext">Starší stařec ochotně přispěl s&nbsp;informací:</p>

<p class="e-bookprozatext">„Ano. A&nbsp;velice zlá. Kästrin by měla vlastně ještě
ležet v&nbsp;nemocnici. Ale vzala si do hlavy, že se z&nbsp;toho šoku musí jít
léčit sem do Slaeghelsee. Jako kdyby tady léčili nervy. Tady přece léčí
zažívání. A&nbsp;nezdá se, že by tu byl zvláštní klid.“</p>

<p class="e-bookprozatext">„To neni,“ přisvědčila zpěvačka. „Četli ste vo tý
vraždě před tejdnem? Nebo je to už dýl? Rovnou tady v&nbsp;tomhle hotelu. Ňákej
vyděrač. Prej u&nbsp;něj našli kazetu, a&nbsp;ta by prej někomu pěkně zavařila,
dyby se dostala do nepravejch rukou&nbsp;– copak je?“ </p>

<p class="e-bookprozatext">Mladá dáma s&nbsp;bílou koulí na hlavě se zhroutila
v&nbsp;křesle. „Proboha, Kästrin!“ zaúpěl manžel. Pak se obrátil k&nbsp;blondýnce:
„Nemáte před ní vyprávět takové drastické věci, slečno!“</p>

<p class="e-bookprozatext">„Oskare,“ zašeptala dáma. „Prosím tě, dojdi mi do
pokoje pro prášky!“</p>

<p class="e-bookprozatext">„Jistě, miláčku!“</p>

<p class="e-bookprozatext">Starší stařík se vymrštil a&nbsp;jako čamrda vyběhl po
schodišti. Mladé ženy osaměly.</p>

<p class="e-bookprozatext">„Prosím vás,“ zašeptala ta s&nbsp;turbanem na hlavě, „nevíte,
kdo má tu&nbsp;– tu&nbsp;–“</p>

<p class="e-bookprozatext">Plavovláska se usmála.</p>

<p class="e-bookprozatext">„Vim,“ řekla. Otevřela kabelku a&nbsp;vyňala z&nbsp;ní
kazetu. Podala ji dámě a&nbsp;vstala.</p>

<p class="e-bookprozatext">„Spalte to. V&nbsp;pokojích sou krby a&nbsp;fungujou.
A&nbsp;pozdravujte ode mě pana Petersena. Vyřiďte mu, že na pana MacMaca je
spoleh. Akorát v&nbsp;literatuře je trošku slabej.“</p>

<p class="e-bookprozatext">Otočila se a&nbsp;odešla přes halu k&nbsp;turniketu,
jímž proudilo světlo líbezného severského rána.</p>

<p class="e-bookhvezdickystred">*&nbsp;*&nbsp;*</p>

<p class="e-booktirazacitacetext">Než tam došla, turniket vyplivl
do haly mladou dvojici v&nbsp;tenisových úborech. Přes tu kamufláž zpěvačka snadno
poznala detektiva. Krátkou sukénku, jež odhaluje dívčí stehna až tam, kde dle
folklórního úsloví jsou některé dámy veselé, nemusela poznávat. Otočila se
a&nbsp;skryla se za palmu v&nbsp;kořenáči. Když tenisti zmizeli na schodišti,
přistoupila k&nbsp;recepci a&nbsp;oslovila úředníka:</p>

<p class="e-bookprozatext">„Pošlete mi do pokoje láhev skotský a&nbsp;nějakej
led, jo?“</p>

<p class="e-bookprozatext">„Dvě sklenice?“ zazubil se recepční.</p>

<p class="e-bookprozatext">Dívka ho zavraždila pohledem.</p>

<p class="e-bookprozatext">„Jednu,“ pravila tak, že se úředník přikrčil.</p>

<p class="e-bookprozatext">Otočila se. Na rtech recepčního se objevil zlomyslný
úšklebek, ale hned zas nasadil uctivou tvář, protože zpěvačka se zastavila a&nbsp;pohlédla
na něho přes rameno.</p>

<p class="e-bookprozatext">„Ale pošlete dvě láhve,“ řekla.</p>

</div>
</body>
</html>